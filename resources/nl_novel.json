{"Text/back.html": [], "Text/chap01.html": ["Overlevenden", "Het geluid van klotsend water. Dat was het eerste. Het klotsen van water, het geruis van bomen, hier en daar het geklik of gekwinkeleer van een vogel.", "Logen deed zijn ogen een klein stukje open. Licht, wazig licht dat door bladeren viel. Was dit de dood? Waarom deed het dan zoveel pijn? Zijn hele linkerzij bonsde. Hij probeerde diep adem te halen, verslikte zich, hoestte water op en spuugde modder uit. Hij kreunde, draaide zich op handen en knie\u00ebn, hees zichzelf hijgend uit het water en rolde op zijn rug op het mos en slijm en de rottende takken langs de oever van de rivier.", "Hij bleef even liggen, omhoogstarend naar de grijze hemel achter de zwarte takken, terwijl de adem door zijn rauwe keel gierde.", "\u2018Ik leef nog,\u2019 kraakte hij tegen zichzelf. Hij leefde nog, ondanks alle moeite die moeder natuur, Shanka, mensen en dieren zich hadden getroost. Drijfnat en plat op zijn rug liggend begon hij te grinniken. Een ijle, gorgelende lach. Je kunt \u00e9\u00e9n ding zeggen over Logen Negenvinger, namelijk dat hij een overlever is.", "Er blies een koude wind over de vochtige rivieroever, en Logens lach stierf langzaam weg. Hij was dan misschien in leven, maar in leven bl\u00edjven, dat was een andere kwestie. Hij ging grimassend van de pijn zitten. Hij krabbelde wankel overeind en leunde tegen de dichtstbijzijnde boomstam. Hij schraapte het vuil uit zijn neus, zijn ogen, zijn oren. Hij trok zijn natte hemd omhoog om de schade te bekijken.", "Zijn zij zat onder de blauwe plekken van de val. Blauwe en paarse vlekken overal over zijn ribbenkast. Het was gevoelig, en niet zo'n beetje ook, maar hij dacht niet dat hij iets had gebroken. Zijn been was danig toegetakeld, met een rafelige, bloedige wond door de beet van de Shanka. Het deed veel pijn, maar hij kon zijn voet nog goed bewegen, en dat was het voornaamste. Hij zou zijn voet nodig hebben als hij hier wilde wegkomen.", "Hij had nog altijd zijn mes in de schede aan zijn riem, en hij was allemachtig blij dat te zien. Wat Logen betrof kon je nooit te veel messen hebben, en dit was een goed exemplaar, maar de toekomst zag er nog altijd niet gunstig uit. Hij was alleen, in bossen waar het wemelde van de platkoppen. Hij had geen idee waar hij was, maar hij kon de rivier volgen. Alle rivieren stroomden naar het noorden, van de bergen naar de koude zee. Hij kon de rivier stroomopwaarts volgen naar het zuiden. Hij kon de rivier volgen en vervolgens gaan klimmen, naar de Hoge Plekken waar de Shanka hem niet konden vinden. Dat was zijn enige kans.", "Het zou daarboven koud zijn in deze tijd van het jaar. Dodelijk koud. Hij keek naar zijn blote voeten. Dat had h\u00edj weer, dat de Shanka waren gekomen net toen hij zijn laarzen uit had gedaan om zijn blaren door te prikken. Hij had ook geen jas, want hij had bij het vuur gezeten. Met deze kleding zou hij het in de bergen nog geen dag volhouden. Zijn handen en voeten zouden in \u00e9\u00e9n nacht zwart worden, en hij zou stukje bij beetje sterven voor hij zelfs maar bij de passen aankwam. Als hij niet eerst verhongerde.", "\u2018Barst,\u2019 mompelde hij. Hij moest terug naar het kamp. Hij moest maar hopen dat de platkoppen verder waren getrokken, hopen dat ze iets hadden achtergelaten. Iets wat hij kon gebruiken om mee te overleven. Dat was een hoop om op te hopen, maar hij had geen keus. Hij had nooit veel keuzes.", "Het was gaan regenen tegen de tijd dat Logen de plek had teruggevonden. Dikke druppels waardoor zijn haar op zijn hoofd vastplakte en zijn kleren doorweekt waren. Hij drukte zich tegen een bemoste boomstam aan en tuurde naar het kamp, met bonzend hart en de vingers van zijn rechterhand pijnlijk strak om het heft van zijn mes geklemd.", "Hij zag de zwarte cirkel waar het vuur was geweest, met halfverbrande takken en vertrapte as eromheen. Hij zag de grote boomstam waar Drieboom en Douw hadden gezeten toen de platkoppen kwamen. Hij zag hier en daar stukken kapot gerei over de open plek verspreid liggen. Hij zag drie dode Shanka op de grond, een ervan met een pijl in zijn borst. Drie dode, maar geen levende in zicht. Dat was een meevaller. Net voldoende meevaller om te overleven, zoals altijd. Toch konden ze ieder moment terugkomen. Hij moest snel zijn.", "Logen draafde tussen de bomen vandaan en keek om zich heen. Zijn laarzen stonden nog waar hij ze had uitgetrokken. Hij griste ze mee en trok ze rondspringend aan zijn ijskoude voeten, bijna uitglijdend in zijn haast. Zijn jas was er ook, onder de boomstam gepropt, gehavend en versleten door tien jaar weer en wind en oorlog, gescheurd en weer gerepareerd, met een half afgescheurde mouw. Zijn ransel lag vormeloos in de struiken vlakbij, de inhoud ervan uitgespreid over de helling. Hij bukte ademloos en smeet alles er weer in. Een stuk touw, zijn oude kleipijp, een paar repen gedroogd vlees, naald en draad, een gedeukte veldfles met wat drank er nog in. Allemaal goed. En handig.", "Er lag een versleten deken over een tak, nat en besmeurd met vuil. Logen trok hem omhoog en grijnsde. Zijn oude gebutste kookpot lag eronder, op zijn kant, misschien tijdens de gevechten van het vuur geschopt. Hij greep hem met beide handen vast. Hij voelde veilig, vertrouwd, was gedeukt en zwart geworden door jaren van intensief gebruik. Hij had die pot al heel lang. Die had hem overal begeleid, door alle oorlogen, dwars door het noorden en weer terug. Ze hadden er allemaal samen in gekookt, onderweg, er allemaal uit gegeten. Forley, Grim, de Hondman, allemaal.", "Logen keek de kampeerplaats nog eens rond. Drie dode Shanka, maar geen van zijn mensen. Misschien waren ze nog ergens daarbuiten. Misschien kon hij het erop wagen, ze proberen te zoeken\u2026", "\u2018Nee.\u2019 Hij zei het stilletjes, in zichzelf. Hij wist wel beter. Er waren een heleboel platkoppen geweest. Een heleboel. Hij had geen idee hoe lang hij op de rivieroever had gelegen. Zelfs als een paar van de jongens waren ontkomen, dan zouden die nu door de bossen door Shanka worden achtervolgd. Ze waren nu ongetwijfeld lijken, verspreid over de hoge valleien. Het enige wat Logen kon doen, was naar de bergen gaan en proberen zijn eigen ellendige leven te redden. Je moet realistisch blijven, hoeveel pijn het ook doet.", "\u2018Nu zijn we nog maar met z'n twee\u00ebn,\u2019 zei Logen terwijl hij de pot in zijn ransel stopte en die over zijn schouder hees. Hij begon weg te hinken, zo snel hij kon. De heuvel op, naar de rivier, naar de bergen.", "Alleen zij twee\u00ebn. Hij en de pot.", "Zij waren de enige overlevenden."], "Text/chap02.html": ["Vragen", "Waarom doe ik dit toch? vroeg inquisiteur Glokta zich voor de duizendste keer af terwijl hij door de gang strompelde. De muren waren gepleisterd en witgekalkt, al een behoorlijke tijd geleden. Er hing hier een bedompte sfeer en een vochtige lucht. Er waren geen ramen, want de gang lag diep onder de grond, en de lantaarns wierpen vloeiende schaduwen in alle hoeken.", "Waarom zou wie dan ook dit willen doen? Glokta maakte tijdens het lopen een ritmisch geluid op de vuile vloertegels. Eerst de vastberaden tik van zijn rechterhak, dan de plof van zijn wandelstok, dan het eindeloze geschuif van zijn linkervoet, met de vertrouwde, stekende pijn in zijn enkel, knie, kont en rug. Klik, plof, pijn. Dat was het ritme van zijn voortbewegen.", "De smerige monotonie van de gang werd hier en daar onderbroken door een zware, met grof ijzer en nagels beslagen deur. E\u00e9n keer dacht Glokta een gedempte kreet van pijn van achter zo'n deur te horen. Ik vraag me af welke arme drommel daar wordt ondervraagd. Aan welke misdaad is hij schuldig, of niet schuldig? Welke geheimen worden er losgepeuterd, welke leugens doorsneden, welk verraad blootgelegd? Maar hij stond er niet te lang bij stil. Zijn gedachtegang werd onderbroken door de trap.", "Als Glokta had mogen kiezen wie hij het liefst zou willen folteren, van iedereen die hij kon bedenken, dan zou hij zeker de uitvinder van de trap hebben gekozen. Toen hij jong was en bewonderd werd, v\u00f3\u00f3r zijn ongeluk, had hij er nooit echt op gelet. Hij was er met twee treden tegelijk af gesprongen en dan blijmoedig doorgelopen. Nu niet meer.Ze zijn overal. Zonder kun je niet van de ene verdieping naar de andere komen. En omlaag is erger dan omhoog, dat beseffen mensen nooit. Op weg omhoog val je meestal niet zo ver.", "Hij kende deze trap goed. Zestien treden, uit gladde steen gehouwen, een beetje uitgesleten in het midden, een beetje vochtig, net als alles hierbeneden. Er was geen leuning, niets om je aan vast te houden.Zestien vijanden. Een uitdaging. Glokta had er lang over gedaan om de minst pijnlijke methode te ontwikkelen om een trap af te komen. Hij deed het zijwaarts, als een krab. Eerst de stok, dan de linkervoet, dan de rechter, met meer dan de gebruikelijke pijn als zijn linkerbeen zijn gewicht moest dragen, en begeleid door een hardnekkige steek in zijn nek. Waarom krijg ik pijn in mijn nek als ik de trap af ga? Draagt mijn nek mijn gewicht? Is dat zo? Maar de pijn viel niet te ontkennen.", "Vier treden van onder bleef Glokta even staan. Hij had ze bijna verslagen. Zijn hand trilde op de kop van zijn wandelstok en zijn linkerbeen deed vreselijk pijn. Hij likte langs zijn tandvlees, waar zijn voortanden hadden gezeten, haalde diep adem en zette een volgende stap. Zijn enkel begaf het met een angstaanjagende draai en hij viel voorover, draaide, kronkelde, terwijl zijn geest een smeltkroes van afgrijzen en wanhoop werd. Hij struikelde als een dronkaard naar de volgende tree, zijn nagels krasten langs de muur en hij slaakte een hoge kreet van angst. Jij stomme, stomme klootzak! Zijn stok kletterde op de vloer, met zijn stuntelige voet worstelde hij met de stenen en hij merkte dat hij op de grond terecht was gekomen en als door een wonder nog overeind stond.", "En daar heb je het. Dat verschrikkelijke, prachtige, langgerekte ogenblik tussen het moment dat je je teen stoot en het moment dat je de pijn gaat voelen. Hoe lang heb ik voordat de pijn komt? Hoe erg zal die zijn als het zover is? Terwijl hij met open mond hijgend onder aan de trap stond, kreeg Glokta een tintelend voorgevoel. Daar komt ie\u2026", "De pijn was onbeschrijflijk, als een brandende stuiptrekking over de linkerkant van zijn lichaam, van voet tot kaak. Hij kneep zijn tranende ogen stijf dicht en sloeg zijn rechterhand zo hard over zijn mond dat zijn knokkels klikten. Zijn overgebleven tanden knarsten langs elkaar terwijl hij zijn kaken op elkaar klemde, maar toch ontsnapte hem een hoge, bevende kreun. Gil ik of lach ik? Hoe weet ik het verschil? Hij ademde met hijgende teugen door zijn neus, terwijl het snot op zijn handen droop en zijn verwrongen lichaam trilde van de inspanning om te blijven staan.", "De stuiptrekking ging voorbij. Glokta bewoog voorzichtig zijn ledematen, een voor een, en beoordeelde de schade. Zijn been stond in brand, zijn voet was gevoelloos en zijn nek klikte met elke beweging, waardoor gemene pijnsteken door zijn rug omlaag schoten.Best aardig, al met al.Hij bukte moeizaam en pakte zijn stok met twee vingers op, kwam weer overeind en veegde met de rug van zijn hand het snot en de tranen weg. Dat was spannend. Heb ik ervan genoten? Voor de meeste mensen stellen trappen niet veel voor. Voor mij, een avontuur! Glokta strompelde verder door de gang, zachtjes giechelend in zichzelf. Hij glimlachte nog steeds een heel klein beetje toen hij bij zijn kamer aankwam en naar binnen schuifelde.", "Een vieze witte doos met twee deuren tegenover elkaar. Het lage plafond was bedrukkend, en de kamer was te fel verlicht met stralende lampen. In een van de hoeken kroop het vocht omhoog en was het pleisterwerk verkruimeld in afbladderende blaren met zwarte schimmels erop. Iemand had geprobeerd een grote bloedvlek van de muur te schrobben, maar had niet hard genoeg zijn best gedaan.", "Practicus Vorst stond aan de andere kant van het kamertje, met zijn gespierde armen over elkaar geslagen. Hij knikte naar Glokta met de emotie van een steen, en Glokta knikte terug. Tussen hen in stond een gebutste en gevlekte houten tafel, met bouten aan de vloer bevestigd en geflankeerd door twee stoelen. In een ervan zat een dikke, naakte man, zijn handen stevig achter zijn rug gebonden en met een bruine jutezak over zijn hoofd. Zijn snelle, gedempte ademhaling was het enige geluid in de kamer. Het was koud hierbeneden, maar hij zweette.En terecht.", "Glokta hinkte naar de andere stoel, zette zijn wandelstok zorgvuldig tegen de tafelrand en ging langzaam, voorzichtig, pijnlijk zitten. Hij draaide zijn nek naar links en naar rechts en liet zijn lichaam zakken in een houding die enigszins comfortabel voor hem was. Als Glokta iemand de hand had kunnen drukken, wie dan ook, dan zou hij zeker de uitvinder van de stoel hebben gekozen. Hij heeft mijn leven bijna draaglijk gemaakt.", "Vorst stapte stilletjes uit de hoek en pakte de losse bovenkant van de jutezak tussen een dikke bleke vinger en een zware witte duim. Glokta knikte en de practicus trok de zak omhoog, waarna Salem Ruis met zijn ogen knipperde in het felle licht.", "Een gemene, lelijke varkenskop. Jij smerig, lelijk varken, Ruis. Jij walgelijk zwijn. Je bent nu al klaar om te bekennen, wed ik, klaar om ons de oren van het hoofd te praten, tot we er allemaal kotsmisselijk van zijn. Er zat een grote blauwe plek op zijn wang, en nog een op zijn kaak, boven zijn onderkin. Toen zijn tranende ogen een beetje aan het licht gewend waren, zag hij Glokta tegenover zich zitten en klaarde zijn blik plotseling hoopvol op.Een droevig, droevig misplaatste hoop.", "\u2018Glokta, je moet me helpen!\u2019 piepte hij, terwijl hij zich zover zijn boeien toelieten naar voren boog en zijn woorden in een wanhopige, mompelende chaos naar buiten kwamen. \u2018Ik ben vals beschuldigd, dat weet je. Ik ben onschuldig! Je bent hier toch om me te helpen? Je bent mijn vriend! Jij hebt hier invloed. We zijn vrienden, vrienden! Je zou een goed woordje voor me kunnen doen. Ik ben onschuldig, vals beschuldigd, ik\u2026\u2019", "Glokta maande hem met een handgebaar tot stilte. Hij staarde even naar Ruis\u2019 vertrouwde gezicht, alsof hij de man nog nooit eerder had gezien. Toen wendde hij zich tot Vorst. \u2018Moet ik die man kennen?\u2019", "De albino zweeg. De onderste helft van zijn gezicht ging verborgen achter zijn practicusmasker, en de bovenste helft verraadde niets. Hij staarde zonder met zijn ogen te knipperen naar de gevangene in de stoel, met roze ogen zo dood als die van een lijk. Hij had niet \u00e9\u00e9n keer geknipperd sinds Glokta de kamer in was gekomen. Hoe doet hij dat toch?", "\u2018Ik ben het! Ruis!\u2019 siste de dikke man, terwijl zijn stem steeds schriller werd doordat hij de paniek naderde. \u2018Salem Ruis. Je kent me, Glokta! Ik was bij je in de oorlog, voordat\u2026 je weet wel\u2026 We zijn vrienden! We\u2026\u2019", "Glokta stak zijn hand weer op en leunde achterover, terwijl hij zogenaamd peinzend met een nagel tegen een van zijn weinige overgebleven tanden tikte. \u2018Ruis. Die naam komt me bekend voor. Een koopman, lid van het Manufacturiersgilde. In alle opzichten een rijk man. Ik weet het weer\u2026\u2019 Glokta boog zich naar voren en zweeg even betekenisvol. \u2018Hij was een verrader! Hij is meegenomen door de Inquisitie en zijn bezittingen zijn ingevorderd. Hij had namelijk samengezworen om de belastingen van de koning te ontduiken, weet je.\u2019 Ruis\u2019 mond hing open. \u2018De belastingen van de koning!\u2019 schreeuwde Glokta, en hij sloeg met zijn hand op tafel. De dikke man staarde hem met grote ogen aan en porde met zijn tong tegen zijn kies.Rechtsboven, tweede van achteren.", "\u2018Maar waar zijn onze manieren?\u2019 vroeg Glokta aan niemand in het bijzonder. \u2018We hebben elkaar mogelijk ooit gekend, maar ik geloof niet dat jij en mijn assistent fatsoenlijk aan elkaar zijn voorgesteld. Practicus Vorst, zeg de dikke man eens gedag.\u2019", "Het was een klap met vlakke hand, maar krachtig genoeg om Ruis uit zijn stoel te meppen. De stoel rammelde, maar er gebeurde verder niets mee. Hoe doet hij dat toch? Hij slaat Ruis op de grond, en de stoel blijft staan. Ruis lag gorgelend op de vloer, met zijn gezicht plat op de tegels.", "\u2018Hij doet me denken aan een aangespoelde walvis,\u2019 zei Glokta afwezig. De albino greep Ruis onder zijn arm, hees hem overeind en zette hem weer op de stoel. Er liep bloed uit een snee op zijn wang, en zijn varkensoogjes stonden nu hard. De meeste mensen verzachten na een paar klappen, maar anderen worden juist harder. Ik zou hem nooit hebben aangezien voor een taaie, maar het leven is vol verrassingen.", "Ruis spuugde bloed op tafel. \u2018Nu ben je te ver gegaan, Glokta! De manufacturiers zijn een eerzaam gilde; we hebben invloed! Dit zullen ze niet pikken! Ik ben een bekend man! Op dit ogenblik is mijn vrouw ongetwijfeld bij de koning om hem te vragen mijn zaak te beoordelen!\u2019", "\u2018Ah, je vrouw.\u2019 Glokta glimlachte droevig. \u2018Je vrouw is heel mooi. Mooi en jong. Ik vrees misschien wel een beetje te jong voor je. Ik vrees dat ze van de kans gebruik heeft gemaakt om van je af te komen. Ik vrees dat ze je boeken openbaar heeft gemaakt. Al je boeken.\u2019 Ruis verbleekte.", "\u2018We hebben die boeken bekeken.\u2019 Glokta gebaarde naar een denkbeeldige stapel papier links van hem. \u2018En we hebben gekeken naar de boeken bij de schatkist,\u2019 zei hij, gebarend naar een andere denkbeeldige stapel rechts van hem. \u2018Stel je voor hoe verbaasd we waren toen die niet met elkaar bleken overeen te komen. En dan waren er nog de nachtelijke bezoekjes van je medewerkers aan pakhuizen in de oude wijk, de kleine, ongeregistreerde boten, de betalingen aan ambtenaren, de vervalste papieren. Moet ik nog doorgaan?\u2019 vroeg Glokta terwijl hij afkeurend zijn hoofd schudde. De dikke man slikte en likte over zijn lippen.", "Pen en inkt werden voor de gevangene neergelegd, en ook de bekentenis, gedetailleerd opgetekend in Vorsts fraaie, zorgvuldige handschrift, die alleen nog op een handtekening wachtte. Ik krijg hem, hier en nu.", "\u2018Beken, Ruis,\u2019 fluisterde Glokta zachtjes, \u2018en maak een pijnloos einde aan deze spijtige toestand. Beken en geef ons de namen van je handlangers. We weten al wie ze zijn. Het zal gemakkelijker zijn voor iedereen. Ik wil je geen pijn doen, geloof me, daar beleef ik geen plezier aan.\u2019 Ik beleef nergens plezier aan. \u2018Beken. Beken, en je zult worden gespaard. Een verbanning naar Angland is niet zo erg als mensen je willen doen geloven. Er valt nog altijd genoegen te halen uit een leven daar, en de voldoening van een dag hard werken in dienst van je koning. Beken!\u2019 Ruis staarde naar de vloer en likte over zijn kies. Glokta ging zuchtend achteroverzitten.", "\u2018Of niet,\u2019 zei hij. \u2018Ik kan ook terugkomen met mijn instrumenten.\u2019 Vorst kwam naar voren en zijn enorme schaduw viel over het gezicht van de dikke man. \u2018Drijvend lijk gevonden bij de haven,\u2019 zei Glokta ademloos, \u2018opgezwollen door het zeewater en vreselijk verminkt\u2026 volkomen onherkenbaar geworden.\u2019 Hij is klaar om te praten. Hij is vet en rijp en staat op springen. \u2018Was het letsel v\u00f3\u00f3r of n\u00e1 de dood toegebracht?\u2019 vroeg hij luchtig aan het plafond. \u2018Was de mysterieuze dode eigenlijk een man of een vrouw?\u2019 Glokta haalde zijn schouders op. \u2018Wie zal het zeggen?\u2019", "Er werd scherp aan de deur geklopt. Ruis keek met een ruk op en in zijn blik ontsprong weer hoop. Niet nu, verdomme! Vorst liep naar de deur en opende die op een kier. Er werd iets gezegd. De deur ging dicht, Vorst kwam terug en fluisterde iets in Glokta's oor.", "\u2018Fefeghagh,\u2019 zei hij, lispelend vanwege zijn halve tong, waaruit Glokta opmaakte dat Severard aan de deur stond.", "Nu al? Glokta glimlachte en knikte alsof het goed nieuws was. Ruis\u2019 gezicht betrok een beetje. Hoe kan iemand die van verduistering zijn beroep heeft gemaakt in deze kamer zijn emoties nu niet verbergen? Maar Glokta wist het wel. Het valt niet mee om kalm te blijven als je doodsbang, hulpeloos en alleen bent, overgeleverd aan de genade van mannen die geen genade zullen tonen. Wie zou dat beter weten dan ik? Hij zuchtte en vroeg op zijn vermoeidste toon: \u2018Wil je bekennen?\u2019", "\u2018Nee!\u2019 De opstandigheid was weer terug in de varkensoogjes van de gevangene. Hij staarde Glokta aan, zwijgend en waakzaam, en zoog zijn wangen naar binnen. Verrassend. Heel verrassend. Maar we beginnen dan ook maar pas.", "\u2018Heb je last van die kies, Ruis?\u2019 Glokta wist alles over tanden. Zijn eigen gebit was behandeld door de allerbesten. Of de allerslechtsten; het is maar hoe je het bekijkt. \u2018Het schijnt dat ik je nu alleen moet laten, maar terwijl ik weg ben, zal ik over die kies van je nadenken. Ik zal heel zorgvuldig overwegen wat ik daarmee aanmoet.\u2019 Hij pakte zijn wandelstok. \u2018Ik wil dat je aan mij denkt terwijl ik aan je kies denk. En ik wil ook dat je heel goed nadenkt over het ondertekenen van die bekentenis.\u2019", "Glokta kwam onhandig overeind en schudde zijn pijnlijke been los. \u2018Maar ik denk dat je wellicht goed reageert op een simpel pak slaag, dus laat ik practicus Vorst je een half uurtje gezelschap houden.\u2019 Ruis\u2019 mond werd een zwijgende cirkel van verbazing. De albino pakte de stoel met vette man en al op en draaide hem langzaam om. \u2018In dat soort dingen is hij absoluut de beste die er is.\u2019 Vorst pakte een paar vuile leren handschoenen en begon die zorgvuldig, vinger voor vinger, over zijn grote bleke handen te schuiven. \u2018Jij wilt toch altijd van alles het beste, h\u00e8, Ruis?\u2019 Glokta liep naar de deur.", "\u2018Wacht! Glokta!\u2019 jammerde Ruis over zijn schouder. \u2018Wacht, ik\u2026\u2019", "Practicus Vorst sloeg een gehandschoende hand over de mond van de dikke man en hield een vinger tegen zijn masker. \u2018Fffffhh,\u2019 zei hij. De deur klikte dicht.", "Severard leunde tegen de muur in de gang, met \u00e9\u00e9n voet tegen het pleisterwerk, terwijl hij toonloos floot onder zijn masker en een hand door zijn lange sluike haar haalde. Toen Glokta naar buiten kwam, ging hij rechtop staan en maakte een kleine buiging, maar aan zijn ogen was duidelijk te zien dat hij glimlachte. Hij glimlacht altijd.", "\u2018Superieur Kalyne wil u spreken,\u2019 zei hij met zijn platte, gewone accent, \u2018en ik geloof dat ik hem nog nooit zo kwaad heb gezien.\u2019", "\u2018Severard, arm schaap, je zult wel doodsbang zijn. Heb je de kist?\u2019", "\u2018Jazeker.\u2019", "\u2018En heb je er iets uitgehaald voor Vorst?\u2019", "\u2018Jawel.\u2019", "\u2018En ook iets voor je vrouw, hoop ik?\u2019", "\u2018O, ja,\u2019 zei Severard, terwijl zijn ogen nog meer glimlachten dan anders. \u2018Mijn vrouw zal niets tekortkomen. Als ik er ooit eentje vind.\u2019", "\u2018Mooi. Ik zal snel gehoor geven aan de oproep van de superieur. Als ik vijf minuten bij hem ben, kom jij binnen met die kist.\u2019", "\u2018Gewoon zijn werkkamer in lopen?\u2019", "\u2018Kom binnenlopen en steek je mes in zijn gezicht, wat kan mij 't schelen.\u2019", "\u2018Reken maar op mij, inquisiteur.\u2019", "Glokta knikte, wendde zich af en draaide zich toen weer om. \u2018Maar je moet hem niet echt steken hoor, Severard.\u2019", "De practicus glimlachte met zijn ogen en stopte zijn vlijmscherpe mes weg. Glokta rolde met zijn ogen en hinkte weg met zijn wandelstok tikkend op de tegels en een van pijn bonzend been. Klik, plof, pijn. Dat was het ritme van zijn voortbewegen.", "De werkkamer van de superieur was groot en weelderig ingericht, hoog in het Huis van Vragen, een kamer waarin alles te groot en te protserig was. Een enorm, druk versierd venster domineerde een met hout beklede muur en bood uitzicht op de goed onderhouden tuinen beneden. Een even gigantische en drukbewerkte tafel stond midden op een bontgekleurd tapijt uit een of ander warm en exotisch land. De kop van een woest dier uit een of ander koud en exotisch land hing boven een schitterende marmeren open haard waarin een armzalig vuurtje bijna was opgebrand.", "Vergeleken bij superieur Kalyne leek zijn werkkamer klein en saai. Hij was een reusachtige, blozende man van achter in de vijftig, die zijn terugwijkende haren iets te geestdriftig compenseerde met enorme witte bakkebaarden. Zelfs binnen de Inquisitie werd hij gezien als een intimiderende man, maar het kon Glokta niet meer schelen, en dat wisten ze allebei.", "Er stond een grote, mooie stoel achter zijn schrijftafel, maar de superieur ijsbeerde schreeuwend en met maaiende armen door de kamer. Glokta zat op iets wat, hoewel het ongetwijfeld duur was geweest, overduidelijk was ontworpen om het de gebruiker zo ongemakkelijk mogelijk te maken. Maar ik vind het niet zo erg. Meer dan ongemakkelijk zal ik nooit krijgen.", "Terwijl de superieur tegen hem tierde, vermaakte hij zichzelf door zich Kalynes hoofd in plaats van de kop van het woeste dier boven de open haard voor te stellen. Hij is precies zoals zijn open haard, die grote sukkel. Hij ziet er indrukwekkend uit, maar vanbinnen is er niet veel gaande. Ik vraag me af hoe hij zou reageren op een ondervraging. Ik zou beginnen bij die belachelijke bakkebaarden. Maar Glokta's gezicht was een masker van aandacht en respect.", "\u2018Nou, deze keer heb je jezelf overtroffen, Glokta, jij gestoorde kreupele! Als de manufacturiers hier achter komen, laten ze je villen!\u2019", "\u2018Villen heb ik al geprobeerd. Het kietelt.\u2019 Verdomme, hou je kop en glimlach. Waar blijft die idioot van een Severard? Ik zal h\u00e9m laten villen als ik hier weg ben.", "\u2018O, ja, dat is grappig. Dat is grappig, Glokta, zie maar hoe ik lach! Ontduiking van de belastingen van de koning?\u2019 De superieur loerde met stekelige bakkebaarden op hem neer. \u2018De belastingen van de koning?\u2019 krijste hij, spugend op Glokta. \u2018Dat doen ze allemaal! De manufacturiers, de specerijenhandelaars, allemaal! Iedere stommeling met een boot, verdomme!\u2019", "\u2018Maar dit was zo openlijk, superieur. Het was gewoon beledigend voor ons. Ik vond dat we moesten\u2026\u2019", "\u2018Jij v\u00f3nd?\u2019 Kalyne was rood aangelopen en trilde van woede. \u2018Er was je nadrukkelijk gezegd dat je uit de buurt moest blijven van de manufacturiers, en van de specerijenhandelaren, en van alle grote gilden!\u2019 Hij beende nog sneller heen en weer. Als je zo doorgaat, verslijt je kleedje nog. Dan zullen de grote gilden een nieuwe voor je moeten kopen.", "\u2018Dus jij vond dat, h\u00e8? Nou, hij moet terug! We zullen hem moeten vrijlaten, en jij zult een slijmerige verontschuldiging moeten bedenken. Het is een schande, verdomme! Je hebt me voor schut gezet! Waar is hij nu?\u2019", "\u2018Ik heb hem achtergelaten in het gezelschap van practicus Vorst.\u2019", "\u2018Bij dat mummelende beest?\u2019 De superieur trok wanhopig aan zijn haren. \u2018Nou, dat is dan mooi, h\u00e8? Hij is vast een wrak nu! We kunnen hem niet in zo'n toestand terugsturen! Het is hier afgelopen met je, Glokta, afgelopen! Ik ga rechtstreeks naar de hoofdlector! Rechtstreeks naar de hoofdlector!\u2019", "De enorme deur werd opengeschopt en Severard wandelde binnen met een houten kist. En geen moment te vroeg. De superieur keek met open mond van woede sprakeloos naar Severard, die de kist met een bons en wat gerammel op de schrijftafel deponeerde.", "\u2018Wat moet dit verdomme betekenen\u2026\u2019 Severard opende het deksel, en Kalyne zag het geld.Al dat mooie geld. Hij onderbrak zichzelf en zijn mond bleef openstaan. Hij keek verbaasd, toen verwonderd, toen behoedzaam, tuitte zijn lippen en ging langzaam zitten.", "\u2018Dank je, practicus Severard,\u2019 zei Glokta. \u2018Je kunt gaan.\u2019 De superieur streek peinzend over zijn bakkebaarden toen Severard naar buiten wandelde, en zijn gezicht keerde langzaam terug naar zijn gebruikelijke kleur roze. \u2018Ingevorderd van Ruis. Nu eigendom van de Kroon, natuurlijk. Ik vond dat ik het aan u moest geven, mijn directe meerdere, zodat u het kon doorleiden naar de schatkist.\u2019 Of koop er een grotere schrijftafel van, jij bloedzuiger.", "Glokta boog zich met zijn handen op zijn knie\u00ebn naar voren. \u2018We zouden misschien kunnen zeggen dat Ruis te ver ging, dat er vragen waren gesteld, dat er een voorbeeld moest worden gesteld. We kunnen immers niet de indruk wekken dat we niets doen. Het zal de grote gilden zenuwachtig maken, ze in het gareel houden.\u2019 Ze worden zo zenuwachtig dat je nog meer uit ze kunt persen. \u2018Of u zou ze natuurlijk altijd nog kunnen vertellen dat ik een gestoorde kreupele ben, en mij er de schuld van geven.\u2019", "De superieur begon warm te lopen voor het idee, zag Glokta. Hij probeerde het niet te laten merken, maar zijn bakkebaarden trilden bij het zien van al dat geld. \u2018Goed dan, Glokta, goed dan.\u2019 Hij sloot heel zorgvuldig het deksel van de kist. \u2018Maar als je het ooit in je hoofd haalt om zoiets nog een keer te doen\u2026 praat dan eerst met mij, wil je? Ik hou niet van verrassingen.\u2019", "Glokta hees zich overeind en hinkte naar de deur. \u2018O, nog \u00e9\u00e9n ding!\u2019 Hij draaide zich stijfjes om. Kalyne staarde hem van onder zijn dikke, borstelige wenkbrauwen streng aan. \u2018Als ik naar de manufacturiers ga, heb ik Ruis\u2019 bekentenis nodig.\u2019", "Glokta glimlachte breed en toonde de gapende spleet tussen zijn voortanden. \u2018Dat zou geen probleem moeten zijn, superieur.\u2019", "Kalyne had gelijk gehad. Ruis had zoals hij er nu aan toe was niet terug gekund. Zijn lippen waren gespleten en bloederig, zijn borstkas was bedekt met blauwe plekken, zijn hoofd hing slap opzij en zijn gezicht was zo opgezwollen dat het nog amper herkenbaar was.Kortom, hij ziet eruit als een man die klaar is om te bekennen.", "\u2018Ik kan me indenken dat je niet zo genoten hebt van het laatste half uur, Ruis. Dat kan ik me goed indenken. Misschien was het wel het ergste half uur van je leven, ik zou het werkelijk niet kunnen zeggen. Ik heb even nagedacht over wat we hier voor je hebben, maar het droevige feit is\u2026 veel beter zal het niet worden, eigenlijk. Het goeie leven.\u2019 Glokta boog zich naar voren, tot zijn gezicht nog maar een paar centimeter voor de bloedige pulp van Ruis\u2019 neus hing. \u2018Practicus Vorst is een klein meisje, vergeleken bij mij,\u2019 fluisterde hij. \u2018Hij is een poesje. Zodra ik met je begin, Ruis, zul je hier met heimwee op terugkijken. Je zult me smeken om een half uur met de practicus. Begrijp je dat?\u2019 Ruis zweeg, en alleen de lucht floot door zijn gebroken neus.", "\u2018Laat hem de instrumenten zien,\u2019 fluisterde Glokta.", "Vorst stapte naar voren en opende met een theatrale zwier de gewreven kist. Het was een meesterlijk stuk ambachtelijk werk. Toen het deksel omhoog werd getrokken, kwamen de vele bakjes binnenin omhoog en naar buiten, waardoor Glokta's gereedschap in al zijn vreeswekkende pracht werd tentoongesteld. Er lagen messen van alle soorten en maten, kromme en rechte naalden, flesjes olie en zuur, spijkers en schroeven, tangen en klemmen, zagen, hamers en beitels. Metaal, hout en glas glinsterden in het felle lamplicht, allemaal spiegelend opgepoetst en vlijmscherp geslepen. Een grote paarse buil onder Ruis\u2019 linkeroog had het hele oog dichtgedrukt, maar het andere schoot angstig en tegelijkertijd gefascineerd langs alle instrumenten. Van sommige waren de functies afgrijselijk duidelijk, van andere waren ze afgrijselijk obscuur. Welke jagen hem meer angst aan?", "\u2018We hadden het over je kies, geloof ik,\u2019 mompelde Glokta. Ruis keek naar hem op. \u2018Of wil je liever bekennen?\u2019 Ik heb hem, daar komt hij. Beken, beken, beken, beken\u2026", "Er werd scherp aan de deur geklopt. Alweer verdomme! Vorst opende de deur een stukje en er klonk wat gefluister. Ruis likte over zijn gezwollen lip. De deur ging dicht en de albino fluisterde in Glokta's oor.", "\u2018E if e hoof-ecco.\u2019 Glokta verstijfde. Het geld was niet genoeg. Terwijl ik uit Kalynes werkkamer terugschuifelde, heeft die ouwe smeerlap me verlinkt bij de hoofdlector. Is het dan afgelopen met me? Hij voelde spanning en schuldgevoel bij die gedachte. Nou, ik zal eerst dat vette varken maar eens aanhoren.", "\u2018Zeg Severard dat ik eraan kom.\u2019 Glokta draaide zich om om met zijn gevangene te praten, maar Vorst legde een grote witte hand op zijn schouder.", "\u2018Ee. E hoof-ecco.\u2019 Vorst wees naar de deur. \u2018Hij if hie. U.\u2019", "Hier? Glokta voelde zijn ooglid trillen. Waarom? Hij duwde zich omhoog met behulp van de tafelrand. Vinden ze me morgen in het kanaal? Dood en opgezwollen\u2026 volkomen onherkenbaar? De enige emotie die hij bij die gedachte voelde, was een tinteling van milde opluchting. Geen trappen meer.", "De hoofdlector van de Koninklijke Inquisitie stond in de gang. De smerige muren leken achter hem bijna bruin, zo smetteloos waren zijn lange witte jas, zijn witte handschoenen en zijn bos wit haar. Hij was al over de zestig, maar scheen geen last te hebben van ouderdomskwaaltjes. Elke lange, gladgeschoren, fijnbesnaarde centimeter van hem was onberispelijk.Hij ziet eruit als iemand die nog nooit van zijn leven ergens door is verrast.", "Ze hadden elkaar \u00e9\u00e9n keer eerder ontmoet, zes jaar geleden toen Glokta bij de Inquisitie kwam, en hij leek nauwelijks te zijn veranderd. Hoofdlector Sult. Een van de machtigste mannen in de Unie.Een van de machtigste mannen ter wereld, wat dat aangaat. Achter hem, bijna als overmaatse schaduwen, stonden twee enorme, zwijgende practici met zwarte maskers.", "De hoofdlector glimlachte dunnetjes toen hij Glokta de deur uit zag schuifelen. Hij zei veel, die glimlach.Lichte spot, enig medelijden, een heel klein beetje dreiging. Allesbehalve vermaak. \u2018Inquisiteur Glokta,\u2019 zei hij, terwijl hij zijn gehandschoende hand met de handpalm omlaag uitstak. Er fonkelde een ring met een paarse steen om zijn vinger.", "\u2018Ik dien en gehoorzaam, Eminentie.\u2019 Glokta kon een grimas niet onderdrukken toen hij zich langzaam naar voren boog en zijn lippen op de ring drukte. Een moeilijke en pijnlijke manoeuvre, die een eeuwigheid leek te duren. Toen hij zich eindelijk weer rechtop hees, keek Sult hem met zijn koele blauwe ogen kalm aan. Een blik die aangaf dat hij Glokta volkomen doorzag en niet onder de indruk was.", "\u2018Kom mee.\u2019 De hoofdlector draaide zich om en beende door de gang weg. Glokta strompelde achter hem aan, op de hielen gevolgd door de zwijgende practici. Sult bewoog zich met moeiteloos, loom zelfvertrouwen, terwijl zijn jaspanden sierlijk achter hem opflapperden.Klootzak. Weldra kwamen ze bij een deur, die veel leek op die van Glokta. De hoofdlector maakte hem open en liep naar binnen, en de practici namen met over elkaar geslagen armen positie in aan weerszijden ervan. Een persoonlijk onderhoud. Een onderhoud waar ik misschien wel nooit meer uit kom. Glokta stapte de drempel over.", "Een doos van vuil wit pleisterwerk, te fel verlicht en met een bedrukkend laag plafond. Er zat een grote scheur in de muur in plaats van een vochtplek, maar verder was hij identiek aan zijn eigen kamer. De gebutste tafel, de goedkope stoelen en zelfs een slecht schoongemaakte bloedvlek waren aanwezig. Ik vraag me af of die op de muur zijn geschilderd, voor het effect. Een van de practici trok plotseling met een klap de deur dicht. Het was de bedoeling dat Glokta ervan zou schrikken, maar dat was hem te veel moeite.", "Hoofdlector Sult liet zich elegant in een stoel zakken en trok een dikke stapel vergeelde papieren over de tafel naar zich toe. Hij wuifde met zijn hand naar de andere stoel, die normaal bezet werd door de gevangene. De implicaties ontgingen Glokta niet.", "\u2018Ik blijf liever staan, Eminentie.\u2019", "Sult glimlachte naar hem. Hij had prachtige, glanzend witte, puntige tanden. \u2018Dat is niet waar.\u2019", "Daar heeft hij me te pakken. Glokta liet zich onelegant in de gevangenenstoel zakken terwijl de hoofdlector de eerste bladzijde van zijn stapel documenten omsloeg, fronste en lichtjes zijn hoofd schudde, alsof hij onvoorstelbaar teleurgesteld was over wat hij daar las. De details van mijn roemruchte carri\u00e8re, wellicht?", "\u2018Niet al te lang geleden kreeg ik een bezoekje van superieur Kalyne. Hij was bijzonder ontstemd.\u2019 Sults harde blauwe ogen keken op van de papieren. \u2018Ontstemd over jou, Glokta. Hij liet zich in nogal harde bewoordingen over je uit. Hij zei dat je een onbeheersbaar gevaar bent, dat je handelt zonder na te denken over de gevolgen, dat je een gestoorde kreupele bent. Hij eiste dat je van zijn afdeling werd verwijderd.\u2019 De hoofdlector glimlachte. Het was een kille, akelige glimlach, die Glokta ook bij zijn gevangenen gebruikte.Maar die van hem heeft meer tanden. \u2018Ik geloof dat hij erop doelde dat je\u2026 beter helem\u00e1\u00e1l verwijderd kon worden.\u2019 Ze staarden elkaar over de tafel heen aan.", "Moet ik nu om genade smeken? Moet ik nu over de grond kruipen en je voeten kussen? Nou, het kan me niet genoeg schelen om te smeken, en ik ben veel te stram om te kruipen. Je practici zullen me ter plekke moeten vermoorden. Me de keel afsnijden. Mijn schedel inslaan. Wat dan ook. Zolang ze maar opschieten.", "Maar Sult had geen haast. Zijn in witte handschoenen gestoken handen bewogen heel precies, en de bladzijden knisperden en kraakten. \u2018We hebben niet veel mannen zoals jij bij de Inquisitie, Glokta. Een edele uit een uitstekende familie. Een kampioen-zwaardvechter, een koene cavalerieofficier. Een man die ooit was klaargestoomd voor de hoogste top.\u2019 Sult bekeek hem van top tot teen, alsof hij het amper kon geloven.", "\u2018Dat was v\u00f3\u00f3r de oorlog, hoofdlector.\u2019", "\u2018Uiteraard. Men was bijzonder ontdaan toen je werd gevangengenomen, en er was weinig hoop dat je levend zou terugkeren. Terwijl de oorlog zich voortsleepte en de maanden verstreken, verdween die hoop helemaal. Maar toen het verdrag werd ondertekend, was jij onder de gevangenen die naar de Unie terugkeerden.\u2019 Hij tuurde met samengeknepen ogen naar Glokta. \u2018Heb je gepraat?\u2019", "Glokta kon er niets aan doen; hij begon proestend, schril te lachen. Het weerkaatste vreemd in de koude kamer. Geen geluid dat je hierbeneden vaak hoorde. \u2018Heb ik gepraat? Ik heb gepraat tot mijn keel rauw was. Ik heb ze alles verteld wat ik kon bedenken. Ik heb alle geheimen uitgeschreeuwd die ik ooit had gehoord. Ik heb gebazeld als een idioot. Toen ik ze niets meer te vertellen had, heb ik dingen verzonnen. Ik heb in mijn broek gepist en gejankt als een meid. Dat doet iedereen.\u2019", "\u2018Maar niet iedereen overleeft het. Twee jaar in de gevangenis van de keizer. Niemand anders heeft het maar half zolang uitgehouden. De artsen waren ervan overtuigd dat je nooit meer uit bed zou komen, maar een jaar later meldde je je aan bij de Inquisitie.\u2019 Dat weten we allebei. We waren er alle twee bij. Wat wil je van me, en waarom kom je niet ter zake? Ach, sommige mannen zijn dol op hun eigen stemgeluid.", "\u2018Er was me verteld dat je kreupel was, dat je gebroken was, dat je nooit meer kon herstellen, dat je nooit meer te vertrouwen zou zijn. Maar ik wilde je een kans geven. Ieder jaar wint een of andere sukkel de Wedstrijd, en uit oorlogen komen veelbelovende soldaten naar voren, maar jouw prestatie door die twee jaar te overleven was uniek. Dus werd je naar het noorden gestuurd en kreeg je daar de leiding over een van onze mijnen. Wat vond je van Angland?\u2019", "Een smerige put van geweld en corruptie. Een gevangenis waar we in naam van de vrijheid zowel onschuldigen als schuldigen tot slaven maken. Een stinkend gat waar we mensen heen sturen die we haten of voor wie we ons schamen, zodat ze kunnen doodgaan van de honger, aan ziekten en hard werken. \u2018Het was er koud,\u2019 zei Glokta.", "\u2018En jij ook. Je hebt weinig vrienden gemaakt in Angland. Zeer weinig onder de Inquisitie, en geen enkele onder de bannelingen.\u2019 Hij plukte een beduimelde brief uit de stapel papieren en bekeek die kritisch. \u2018Superieur Goyle zei dat je een ijskonijn was en dat je helemaal geen bloed in je had. Hij dacht dat er nooit iets van je terecht zou komen, dat hij niets aan je had.\u2019 Goyle. Die smeerlap. Die slager. Ik heb liever geen bloed dan geen hersens.", "\u2018Maar na drie jaar was de productie gestegen. Verdubbeld, zelfs. Dus werd je naar Adua teruggehaald, om te werken onder superieur Kalyne. Ik dacht dat je misschien bij hem discipline zou leren, maar kennelijk had ik het mis. Je blijft je eigen weg maar gaan.\u2019 De hoofdlector keek hem fronsend aan. \u2018Om eerlijk te zijn denk ik dat Kalyne bang voor je is. Ik denk dat ze allemaal bang voor je zijn. Ze houden niet van je arrogantie, ze houden niet van je methoden, ze houden niet van je\u2026 bijzondere inzicht in ons werk.\u2019", "\u2018En wat vindt u, hoofdlector?\u2019", "\u2018Eerlijk? Ik weet niet zeker of je methoden me wel zo aanstaan, en ik betwijfel of je arrogantie geheel terecht is. Maar ik hou wel van je resultaten. Ik ben dol op je resultaten.\u2019 Hij sloeg de bundel papieren dicht en legde er een hand op terwijl hij zich over de tafel naar Glokta toe boog. Zoals ik me naar mijn gevangenen buig als ik ze vraag te bekennen. \u2018Ik heb een taak voor je. Een taak waarbij je talenten beter tot hun recht komen dan wanneer we je achter smokkelaartjes aan laten jagen. Een taak waarmee je je goede naam zou kunnen herstellen in de ogen van de Inquisitie.\u2019 De hoofdlector zweeg lange tijd. \u2018Ik wil dat je Sepp dan Teufel arresteert.\u2019", "Glokta fronste zijn voorhoofd. Teufel? \u2018De meester van de Munt, Eminentie?\u2019", "\u2018Die, ja.\u2019", "De meester van de Koninklijke Munt. Een belangrijk man uit een belangrijke familie. Een heel grote vis om in mijn netje binnen te halen. Een vis met machtige vrienden. Het kan gevaarlijk zijn om zo'n man te arresteren. Dodelijk, zelfs. \u2018Mag ik vragen waarom?\u2019", "\u2018Nee. Laat het waarom maar aan mij over. Richt jij je er maar op een bekentenis van hem te krijgen.\u2019", "\u2018Wat moet hij dan bekennen, hoofdlector?\u2019", "\u2018Nou, corruptie en hoogverraad! Blijkbaar is onze vriend de meester van de Munt bijzonder indiscreet geweest bij enkele van zijn persoonlijke aangelegenheden. Hij heeft smeergeld aangenomen en samengespannen met het Manufacturiersgilde om de koning tekort te doen. Als zodanig zou het bijzonder nuttig zijn als een hooggeplaatste manufacturier hem bij name zou noemen, in een of ander onfortuinlijke relatie.\u2019", "Het kan geen toeval zijn dat ik op dit moment een hooggeplaatste manufacturier in mijn ondervragingskamertje heb zitten. Glokta haalde zijn schouders op. \u2018Zodra mensen eenmaal gaan praten, sta je ervan te kijken met welke namen ze soms op de proppen komen.\u2019", "\u2018Mooi.\u2019 De hoofdlector wuifde met zijn hand. \u2018Je kunt gaan, inquisiteur. Ik kom morgen om deze tijd Teufels bekentenis halen, dus dan kun je die maar beter hebben.\u2019", "Glokta ademde langzaam terwijl hij door de gang terugschuifelde. Adem in, adem uit. Rustig. Hij had niet verwacht die kamer levend te zullen verlaten. En nu moet ik me in machtige kringen gaan bewegen. Een persoonlijke opdracht van de hoofdlector, om een bekentenis van hoogverraad uit een van de meest vertrouwde ambtenaren van de Unie te persen. De machtigste kringen, maar voor hoe lang nog? Waarom ik? Vanwege mijn resultaten?", "Of omdat niemand me zal missen?", "\u2018Mijn verontschuldigingen voor alle onderbrekingen van vandaag, werkelijk. Het lijkt hier wel een bordeel met al dat komen en gaan.\u2019 Ruis vertrok zijn gesprongen en gezwollen lippen in een droevige glimlach.Hij kan glimlachen op een moment als dit. Wonderbaarlijk. Maar aan alles komt een eind. \u2018Laten we eerlijk zijn, Ruis. Niemand komt je helpen. Niet vandaag, niet morgen, nooit niet. Je zult bekennen. De enige keuzes die je hebt zijn wanneer je bekent en de toestand waarin. Je wint er echt niets mee door het uit te stellen. Behalve pijn. Daar hebben we hier meer dan genoeg van.\u2019", "De uitdrukking op Ruis\u2019 bloederige gezicht was moeilijk te peilen, maar zijn schouders zakten omlaag. Hij doopte met trillende hand de pen in de inkt en schreef zijn naam enigszins schuin onder aan de bekentenis. Ik win alweer. Doet mijn been nu minder pijn? Heb ik mijn tanden terug? Heb ik er iets aan gehad om de man te verwoesten die ik ooit een vriend noemde? Waarom doe ik dit dan? Het enige antwoord dat hij kreeg, was het gekras van de penpunt over het papier.", "\u2018Uitstekend,\u2019 zei Glokta. Practicus Vorst draaide het document om. \u2018En dit is de lijst van je handlangers?\u2019 Hij liet traag zijn blik over de namen glijden. Een handjevol juniormanufacturiers, drie scheepskapiteins, een officier van de stadswacht, een paar lagere douaneambtenaren. Wat een saai recept. Eens kijken of we het wat pittiger kunnen maken. Glokta draaide het papier om en schoof het weer over de tafel. \u2018Zet Sepp dan Teufels naam onder aan de lijst, Ruis.\u2019", "De dikke man keek verward. \u2018De meester van de Munt?\u2019 mompelde hij met zijn opgezwollen lippen.", "\u2018Die, ja.\u2019", "\u2018Maar ik heb die kerel nooit ontmoet.\u2019", "\u2018Nou, en?\u2019 snauwde Glokta. \u2018Doe wat ik zeg.\u2019 Ruis weifelde, met zijn mond een beetje open. \u2018Schrijven, vet varken.\u2019 Practicus Vorst liet zijn knokkels kraken.", "Ruis likte over zijn lippen. \u2018Sepp\u2026 dan\u2026 Teufel,\u2019 mompelde hij voor zich heen terwijl hij schreef.", "\u2018Uitstekend.\u2019 Glokta sloot zorgvuldig het deksel van zijn verschrikkelijke, prachtige instrumentenkist. \u2018Ik ben voor ons allebei blij dat we deze vandaag niet nodig hebben.\u2019", "Vorst sloeg boeien om de polsen van de gevangene en sleurde hem overeind, waarna hij hem meetrok naar de deur achter in de kamer. \u2018En nu?\u2019 riep Ruis over zijn schouder.", "\u2018Angland, Ruis. Angland. Vergeet niet wat warms in te pakken.\u2019 De deur sloeg achter hem dicht. Glokta keek naar de namenlijst in zijn hand. Sepp dan Teufel stond onderaan.E\u00e9n naam. Zo te zien een naam als alle andere. Teufel. E\u00e9n naam erbij. Maar zo'n gevaarlijke.", "Severard stond buiten in de gang te wachten, glimlachend als altijd. \u2018Zal ik die dikke in het kanaal smijten?\u2019", "\u2018Nee, Severard. Zet hem op de volgende boot naar Angland.\u2019", "\u2018U bent vandaag in een genadige bui, inquisiteur.\u2019", "Glokta snoof. \u2018Het kanaal zou genadiger zijn. Dat varken houdt het nog geen zes weken uit in het noorden. Vergeet hem. Vanavond moeten we Sepp dan Teufel arresteren.\u2019", "Severards wenkbrauwen kwamen omhoog. \u2018Toch niet de meester van de Munt?\u2019", "\u2018De enige echte. Op uitdrukkelijk bevel van zijne eminentie de hoofdlector. Blijkbaar heeft Teufel geld aangenomen van de manufacturiers.\u2019", "\u2018Gut. Nee toch?\u2019", "\u2018We vertrekken zodra het donker is. Zeg Vorst dat hij dan klaarstaat.\u2019", "De magere practicus knikte met wapperende lange haren. Glokta draaide zich om en hobbelde de gang door, met zijn stok tikkend op de vuile tegels en een brandend gevoel in zijn linkerbeen.", "Waarom doe ik dit? vroeg hij zich nogmaals af.", "Waarom doe ik dit?"], "Text/chap03.html": ["Geen enkele keus", "Logen werd met een pijnlijke schok wakker. Hij lag in een onhandige positie, met zijn hoofd tegen iets hards en zijn knie\u00ebn naar zijn borst opgetrokken. Hij opende zijn dikke oogleden een klein stukje. Het was donker, maar ergens kwam een vage gloed vandaan. Lichtschijnsel door de sneeuw.", "Hij voelde een steek van paniek. Nu wist hij weer waar hij was. Hij had wat sneeuw voor de ingang van de kleine grot opgestapeld om te proberen de weinige warmte binnen te houden. Het moest hebben gesneeuwd terwijl hij sliep, en nu was hij ingesneeuwd. Als het een zware sneeuwbui was geweest, dan lag er misschien wel een hele stapel. Manshoge sneeuwhopen. Misschien kwam hij hier wel nooit meer uit. Hij was misschien wel helemaal de hoge valleien uit geklommen alleen om hier te sterven, in een gat in de rotsen, zo klein dat hij niet eens zijn benen kon strekken.", "Logen draaide zich zo goed en zo kwaad als het in de kleine ruimte ging om en begon met gevoelloze handen in de sneeuw te graven, ertegen te stompen, erin te graaien, erdoor te hakken, terwijl hij ademloos vloekte. Plotseling kwam er licht binnen, verblindend fel. Hij duwde de laatste sneeuw uit de weg en sleepte zichzelf naar de buitenlucht.", "De hemel was felblauw, de zon straalde. Hij hief zijn gezicht ernaar op, deed zijn prikkende ogen dicht en liet het licht over zich heen spoelen. De lucht was pijnlijk koud in zijn keel. Snijdend koud. Zijn mond was kurkdroog, zijn tong een zeemleren lap. Hij schepte wat sneeuw op en stopte het in zijn mond. Het smolt, hij slikte. Koud. Hij kreeg er hoofdpijn van.", "Van ergens kwam een graflucht. Niet alleen zijn eigen vochtige, zure zweetlucht, al was die al erg genoeg. Het was de deken, die begon te rotten. Hij had twee stukken ervan als wanten om zijn handen gewonden, bij de polsen met touw vastgebonden, en een ander stuk om zijn hoofd gedraaid als een smerige, stinkende muts. Hij had het ook in zijn laarzen gepropt. De rest had hij onder zijn jas om zijn lijf gewikkeld. Het stonk, maar het had afgelopen nacht zijn leven gered, en dat vond Logen een prima ruil. Het zou nog veel erger moeten gaan stinken voordat hij het zich kon veroorloven het weg te gooien.", "Logen kwam overeind en keek om zich heen. Een smalle vallei, met steile hellingen en overal sneeuw. Drie hoge pieken eromheen, stapels donkergrijze steen en witte sneeuw tegen de blauwe hemel. Hij kende ze. Oude vrienden, eigenlijk. De enige die hij nog over had. Hij was bij de Hoge Plekken. Het dak van de wereld. Hij was veilig.", "\u2018Veilig,\u2019 kraakte hij tegen zichzelf, maar zonder veel blijdschap. Veilig voor voedsel, dat zeker. Veilig voor warmte, ongetwijfeld. Geen van die beide dingen zou hem hier lastigvallen. Hij was ontkomen aan de Shanka, maar dit was een plek voor de doden, en als hij hier bleef, zou hij zich bij hen aansluiten.", "Hij had nu al ongelooflijke honger. Zijn maag was een groot, pijnlijk gat dat met doordringende kreten naar hem riep. Hij doorzocht zijn ransel naar zijn laatste reep vlees. Een oud, bruin, vettig ding dat op een droge tak leek. Dat zou het gat niet echt vullen, maar het was alles wat hij had. Hij scheurde met zijn tanden een stuk van het vlees, dat zo taai was als een schoenzool, en slikte het door met een beetje sneeuw.", "Logen zette zijn hand boven zijn ogen tegen het licht en keek noordwaarts omlaag door de vallei, naar de weg die hij gisteren had afgelegd. De grond glooide licht omlaag, sneeuw en rotsen maakten plaats voor de met dennennaalden bezaaide heuvels van de hoge valleien, bomen maakten plaats voor een grillige strook grasland en grazige heuvels maakten plaats voor de zee, een sprankelende streep langs de verre horizon. Thuis. De gedachte daaraan maakte Logen misselijk.", "Thuis. Daar was zijn familie. Zijn vader, wijs en sterk, een goed mens, een goed leider voor zijn volk. Zijn vrouw, zijn kinderen. Het was een goede familie. Ze verdienden een betere zoon, een betere echtgenoot, een betere vader. Zijn vrienden waren daar ook. Oud en nieuw, allemaal. Het zou fijn zijn ze weer te zien, heel fijn. Om met zijn vader te praten in de lange zaal. Met zijn kinderen te spelen, met zijn vrouw bij de rivier te zitten. Te praten over tactiek met Drieboom. Te jagen met de Hondman in de hoge valleien, door het bos te rennen met een speer, lachend als een idioot.", "Logen voelde plotseling een pijnlijk verlangen. Hij stikte bijna in de pijn. Het probleem was dat ze allemaal dood waren. De zaal was een kring van zwarte splinters, de rivier een riool. Hij zou nooit vergeten hoe hij over de heuvel was gelopen en de uitgebrande ru\u00efnes in de vallei beneden had gezien. Hoe hij had rondgekropen door de as, zoekend naar aanwijzingen of iemand was ontkomen, terwijl de Hondman aan zijn schouder trok en hem zei dat hij het moest opgeven. Niets dan lijken, te verrot om nog iets te weten. Hij zocht niet meer naar sporen. Ze waren allemaal zo dood als de Shanka ze krijgen konden, en dat was heel dood. Hij spuugde in de sneeuw; bruine spuug van het gedroogde vlees. Dood en koud en verrot, of tot as verbrand. Terug naar de modder.", "Logen klemde zijn kaken op elkaar en balde zijn vuisten onder de rottende dekenflarden. Hij kon teruggaan naar de ru\u00efnes van het dorp bij de zee, nog \u00e9\u00e9n laatste keer. Hij kon afdalen, rondrennen met een strijdkreet in zijn keel, zoals hij in Carleon had gedaan, toen hij een vinger was kwijtgeraakt en een reputatie had verworven. Hij kon een paar Shanka de wereld uit helpen. Ze splijten zoals hij Shama Harteloos had gespleten, van schouder tot navel, zodat zijn ingewanden naar buiten waren gekomen. Hij kon zijn vader wreken, zijn vrouw, zijn kinderen, zijn vrienden. Dat zou een passend einde zijn voor degene die ze de Bloedige Negen noemden. Te sterven tijdens het moorden. Dat zou misschien de moeite van het zingen van een lied waard zijn.", "Maar in Carleon was hij jong en sterk geweest en hadden zijn vrienden achter hem gestaan. Nu was hij zwak, uitgehongerd en zo eenzaam als maar kon. Hij had Shama Harteloos gedood met een lang zwaard, zo scherp als wat. Hij keek naar zijn mes. Het was misschien wel een goed mes, maar hij zou er verdomd weinig wraak mee krijgen. En wie zou eigenlijk dat lied moeten zingen? De Shanka konden niet best zingen en hadden helemaal geen fantasie, als ze de stinkende zwerver in zijn deken al herkenden nadat ze hem vol pijlen hadden geschoten. Misschien kon die wraak wachten, in ieder geval tot hij een groter wapen had. Je moet immers realistisch blijven.", "Naar het zuiden dan maar, om te gaan zwerven. Er was altijd werk voor een man met zijn vaardigheden. Zwaar werk misschien, en duister, maar toch werk. Daar zat wel een zekere aantrekkingskracht in, moest hij toegeven. Dat niemand van hem afhankelijk was behalve hijzelf, dat zijn besluiten er niet toe deden, dat hij niemands leven of dood in handen had. Hij had vijanden in het zuiden, dat was een feit. Maar de Bloedige Negen had wel vaker met vijanden te maken gehad.", "Hij spuugde nog eens. Nu hij wat spuug had, vond hij dat hij er gebruik van moest maken. Het was zo ongeveer alles wat hij had: spuug, een oude pot en een paar stinkende stukken deken. Dood in het noorden of leven in het zuiden. Daar kwam het op neer, en dat was helemaal geen keus.", "Je gaat door. Dat had hij altijd gedaan. Dat is de taak die hoort bij overleven, of je nu verdient te leven of niet. Je herdenkt de doden zo goed je kunt. Je zegt wat woorden voor ze. Dan ga je door en hoop je dat het beter wordt.", "Logen ademde een diepe teug koude lucht in en blies hem weer uit. \u2018Vaarwel, vrienden,\u2019 mompelde hij. \u2018Vaarwel.\u2019 Toen hees hij zijn ransel over zijn schouder, draaide zich om en waadde door de diepe sneeuw. Naar beneden, naar het zuiden, de bergen uit.", "Het regende nog steeds. Een zachte regen waardoor alles werd bedekt met een kille dauw, die zich verzamelde op de takken, op de bladeren, op de naalden, en die in dikke druppels door Logens doorweekte kleren op zijn natte huid terechtkwam.", "Hij hurkte stil en zwijgend in de vochtige struiken terwijl het water over zijn gezicht liep en het lemmet van zijn mes glinsterde van het vocht. Hij voelde de grootse beweging van het woud en hoorde alle duizend geluiden ervan. Het gekruip van insecten, het blinde gegraaf van de mollen, het timide geruis van herten, het trage pulseren van het sap in de oude boomstammen. Alles wat in het bos leefde was op zoek naar eten, en hij net zo. Hij richtte zijn geest op een dier in de buurt, dat zich rechts van hem behoedzaam door het bos verplaatste. Heerlijk. Het bos werd stil, op het eindeloze gedrup van water vanaf de takken na. De wereld kromp ineen tot Logen en zijn volgende maaltijd.", "Toen hij dacht dat het dier dicht genoeg was genaderd, sprong hij naar voren en werkte het tegen de vochtige grond. Een jong hert. Het schopte en worstelde, maar hij was sterk en snel, en hij stak zijn mes in de hals van het dier en hakte zijn strot eruit. Heet bloed golfde uit de wond en stroomde over Logens handen op de natte aarde.", "Hij tilde het karkas op en legde het over zijn schouders. Dit zou goed smaken in een stoofpot, misschien met een paar paddenstoelen. Heel goed. En dan, als hij gegeten had, zou hij de geesten om begeleiding vragen. Hun begeleiding was vrij nutteloos, maar het gezelschap zou hem welkom zijn.", "Toen hij zijn kamp bereikte, was de zon bijna onder. Het was een onderkomen dat paste bij een held van Logens faam: twee dikke takken die een lading vochtige twijgen boven een kuil in de grond stutten. Toch was het daarbinnen min of meer droog, en het regende niet meer. Hij zou vanavond een vuur maken. Het was lang geleden dat hij zo'n traktatie had gehad. Een vuur, helemaal voor hem alleen.", "Later, met zijn buik vol en goed uitgerust, duwde Logen een prop chagga in zijn pijp. Hij had het een paar dagen geleden gevonden, in grote, vochtige gele schijven onder aan een boom. Hij had er een groot stuk van afgebroken, maar het was vandaag pas droog genoeg om te roken. Nu pakte hij een brandend takje uit het vuur en stak het in de kom, puffend tot de schimmels vlamvatten en hun vertrouwde, aardachtig zoete geur afgaven.", "Logen hoestte, blies bruine rook uit en staarde in de flakkerende vlammen. Zijn geest ging terug naar andere tijden en andere kampvuren. De Hondman was er, grijnzend terwijl het licht weerkaatste op zijn puntige tanden. Tul Duru zat tegenover hem, groot als een berg en lachend als de donder. Forley de Zwakste was er ook, met die nerveuze ogen die altijd heen en weer schoten, altijd een beetje angstig. Rudd Drieboom was er, en Harding Grim, die niets zei. Hij zei nooit iets. Daarom noemden ze hem Grim.", "Ze waren er allemaal. Maar eigenlijk waren ze er niet. Ze waren allemaal dood, terug naar de modder. Logen klopte de pijp leeg in het vuur en stopte hem weg. Hij had er nu geen trek in. Zijn vader had gelijk gehad. Je moest niet in je eentje roken.", "Hij schroefde de dop van zijn gebutste veldfles, goot zijn mond vol en blies de drank in een wolk van druppeltjes uit. Een steekvlam steeg op in de koude lucht. Logen veegde zijn lippen af, genietend van de hete, bittere smaak. Toen leunde hij achterover tegen de verweerde stam van een dennenboom en wachtte.", "Het duurde even voordat ze kwamen. Drie, waren het er. Ze kwamen stilletjes uit de dansende schaduwen tussen de bomen en naderden langzaam het vuur, en ze namen vorm aan toen ze de kring van licht betraden.", "\u2018Negenvinger,\u2019 zei de eerste.", "\u2018Negenvinger,\u2019 de tweede.", "\u2018Negenvinger,\u2019 de derde, met stemmen als de duizend geluiden van het bos.", "\u2018Jullie zijn hartelijk welkom bij mijn vuur,\u2019 zei Logen. De geesten hurkten neer en staarden hem uitdrukkingsloos aan. \u2018Maar drie vanavond?\u2019", "De rechter sprak als eerste. \u2018Elk jaar worden er minder van ons wakker uit de winter. Wij zijn alles wat er over is. Nog een paar winters, dan slapen wij ook. Dan is er niemand van ons meer om aan je oproep gehoor te geven.\u2019", "Logen knikte droevig. \u2018Is er nog nieuws uit de wereld?\u2019", "\u2018We hebben gehoord dat er een man van een rotswand is gevallen, maar hij spoelde levend aan en doorkruiste de Hoge Plekken, gekleed in een rottende deken. Alleen hechten wij geen geloof aan dergelijke geruchten.\u2019", "\u2018Heel verstandig.\u2019", "\u2018Bethod voert oorlog,\u2019 zei de geest in het midden.", "Logen fronste zijn voorhoofd. \u2018Bethod voert altijd oorlog. Dat ligt in zijn aard.\u2019", "\u2018Ja. Hij heeft nu al zoveel gevechten gewonnen, met jouw hulp, dat hij zichzelf een gouden hoed heeft gegeven.\u2019", "\u2018Die klootzak kan doodvallen,\u2019 zei Logen, spugend in het vuur. \u2018Wat nog meer?\u2019", "\u2018Ten noorden van de bergen rennen de Shanka rond en steken dingen in brand.\u2019", "\u2018Ze zijn gek op vuur,\u2019 zei de geest in het midden.", "\u2018Dat klopt,\u2019 zei de linker. \u2018Nog meer dan jouw soort, Negenvinger. Ze houden ervan en vrezen het.\u2019 De geest boog zich naar voren. \u2018We hebben gehoord dat iemand je zoekt, op de hei in het zuiden.\u2019", "\u2018Een machtig man,\u2019 zei de middelste.", "\u2018Een magi\u00ebr uit de Oude Tijd,\u2019 zei de linker.", "Logen fronste. Hij had van die magi\u00ebrs gehoord. Hij had een keer een tovenaar ontmoet, maar die was gemakkelijk te doden geweest. Geen bijzondere bovennatuurlijke krachten voor zover Logen had gemerkt. Maar een magi\u00ebr was iets anders.", "\u2018We hebben gehoord dat de magi\u00ebrs wijs en sterk zijn,\u2019 zei de geest in het midden, \u2018en dat zo iemand een man ver zou kunnen leiden en veel zou kunnen leren. Maar ze zijn ook sluw, en ze hebben hun eigen plannen.\u2019", "\u2018Wat wil hij?\u2019", "\u2018Vraag het hem.\u2019 Geesten gaven weinig om de beslommeringen van mensen en waren altijd vaag over details. Toch was dit beter dan het gebruikelijke gezwets over bomen.", "\u2018Wat ga je doen, Negenvinger?\u2019", "Logen dacht even na. \u2018Ik ga naar het zuiden, die magi\u00ebr zoeken en hem vragen wat hij van me wil.\u2019", "De geesten knikten. Ze lieten niet blijken of ze het een goed of een slecht idee vonden. Het kon ze niet schelen.", "\u2018Vaarwel dan, Negenvinger,\u2019 zei de geest aan de rechterkant, \u2018misschien wel voor de laatste keer.\u2019", "\u2018Ik zal proberen zonder jullie door te ploeteren.\u2019", "Logens humor ging aan hen voorbij. Ze stonden op en liepen weg bij het vuur, losten geleidelijk op in het donker. Even later waren ze weg, maar Logen moest toegeven dat hij meer aan ze had gehad dan hij had durven hopen. Ze hadden hem een doel gegeven.", "Hij zou morgenochtend naar het zuiden gaan en die magi\u00ebr gaan zoeken. Wie weet? Misschien was hij een goede gesprekspartner. Het moest in ieder geval beter zijn dan voor niets vol met pijlen te worden geschoten. Logen keek in de vlammen en knikte langzaam in zichzelf.", "Hij herinnerde zich andere tijden en andere kampvuren, toen hij niet alleen was geweest."], "Text/chap04.html": ["Spelen met messen", "Het was een mooie lentedag in Adua en de zon scheen vrolijk door de takken van de geurige ceder, waardoor gevlekte schaduwen op de spelers eronder werden geworpen. Een lekker briesje waaide over het plein, dus de kaarten werden stevig vastgehouden of met glazen of munten verzwaard. Vogels kwinkeleerden in de bomen, en de schaar van een tuinman klikte aan de overkant van het gazon, met zachte, aangename geluiden die weerkaatsten tegen de hoge witte gebouwen van het vierkante plein. Of de spelers ingenomen waren met de grote som geld midden op tafel, hing uiteraard af van de kaarten in hun hand.", "Kapitein Jezal dan Luthar was in ieder geval in zijn nopjes. Hij had een uitzonderlijk talent voor het spel bij zichzelf ontdekt toen hij zijn aanstelling bij de Koninklijke Lijfwacht kreeg, een talent dat hij had gebruikt om grote sommen geld van zijn kameraden te winnen. Hij had het geld natuurlijk niet echt nodig, aangezien hij uit een rijke familie kwam, maar daardoor had hij de schijn kunnen ophouden dat hij zuinig was, terwijl hij eigenlijk met geld smeet. Telkens als Jezal naar huis ging, verveelde zijn vader iedereen met dat hij er zo'n verstandige fiscale planning op nahield, en hij had zijn zoon beloond met dit kapiteinschap dat hij een half jaar geleden voor hem had gekocht. Zijn broers waren niet blij geweest. Ja, het geld kwam zeker van pas, en er is niets ook maar half zo amusant als je beste vrienden vernederen.", "Half liggend en half zittend liet Jezal, met \u00e9\u00e9n been uitgestoken, zijn blik over de andere spelers gaan. Majoor West had zijn stoel zo ver op de achterste poten achterovergezet dat hij ieder moment kon omvallen. Hij hield zijn glas op naar de zon en keek naar het licht dat werd gefilterd door de amberkleurige drank in het glas. Hij had een flauwe, mysterieuze glimlach om zijn lippen die leek te zeggen: \u2018Ik ben geen edele en ik ben misschien sociaal gezien jullie mindere, maar ik heb een Wedstrijd gewonnen, en de genade van de koning op het slagveld, en dat maakt mij de betere man, dus, kinderen, jullie kunnen maar beter doen wat ik zeg.\u2019 Maar hij had zijn kaarten al op tafel gegooid, en Jezal vond hem sowieso veel te voorzichtig met zijn geld.", "Luitenant Kaspa zat naar voren, fronsend en krabbend in zijn zandkleurige baard terwijl hij aandachtig naar zijn kaarten tuurde, alsof het rekensommen waren die hij niet snapte. Hij was een goedgeluimde jongeman, maar een sukkel van een kaartspeler, en hij waardeerde het altijd bijzonder als Jezal hem van zijn eigen geld op drankjes trakteerde. Toch kon hij het wel missen: zijn vader was een van de grootste landeigenaren in de Unie.", "Jezal had vaak gemerkt dat enigszins domme mensen zich nog dommer gaan gedragen als ze in slim gezelschap verkeren. Aangezien ze toch niet meer aan de top staan, zoeken ze gretig naar de positie van innemende idioot, houden zich buiten discussies die ze toch niet kunnen winnen en kunnen dus allemansvrienden zijn. Kaspa's blik van onthutste concentratie scheen te zeggen: \u2018Ik ben niet slim, maar wel aardig en innemend, en dat is veel belangrijker. Intelligentie wordt overschat. O, en ik ben heel, heel rijk, dus iedereen mag me toch wel.\u2019", "\u2018Ik ga mee,\u2019 zei Kaspa, en hij gooide een stapeltje zilveren munten op tafel. Ze vielen uiteen en blikkerden met een vrolijk gerinkel in de zon. Jezal telde afwezig het totaal op. Een nieuw uniform, misschien? Kaspa werd altijd een beetje beverig als hij echt goede kaarten had, en nu trilde hij niet. Te zeggen dat hij blufte zou te veel eer zijn. Hij verveelde zich waarschijnlijk gewoon. Jezal twijfelde er niet aan dat hij bij de volgende ronde zou passen.", "Luitenant Jalenhorm trok een boos gezicht en smeet zijn kaarten op tafel. \u2018Ik krijg vandaag niks dan stront!\u2019 gromde hij. Hij leunde achterover in zijn stoel en trok zijn brede schouders op met een blik die zei: \u2018Ik ben groot en stoer en opvliegend, dus iedereen moet me met respect behandelen.\u2019 Respect was precies wat Jezal hem aan de kaarttafel nooit gaf. Opvliegendheid is misschien nuttig in een gevecht, maar het is een blok aan het been wanneer het op geld aankomt. Het was jammer dat zijn kaarten niet wat beter waren, want dan had Jezal hem zijn halve salaris kunnen ontfutselen. Jalenhorm dronk zijn glas leeg en reikte naar de fles.", "Dus bleef alleen Brint nog over, de jongste en armste van de groep. Hij likte over zijn lippen met een gezichtsuitdrukking die tegelijk behoedzaam en lichtelijk wanhopig was, een uitdrukking die scheen te zeggen: \u2018Ik ben niet jong of arm. Ik kan het me veroorloven dit geld te verliezen. Ik ben net zo belangrijk als jullie.\u2019 Hij had veel geld vandaag; misschien was zijn toelage net binnengekomen. Misschien was dat wel alles waarvan hij de komende maanden moest leven. Jezal was van plan hem dat geld afhandig te maken en het allemaal uit te geven aan vrouwen en drank. Hij moest zich inhouden om niet te gaan giechelen om die gedachte. Hij kon straks giechelen, als hij deze ronde gewonnen had. Brint leunde achterover en dacht goed na. Het kon wel even duren voor hij zijn besluit nam, dus pakte Jezal zijn pijp van tafel.", "Hij stak de pijp aan bij de lamp die speciaal voor dat doel was neergezet en blies rafelige rookringen omhoog naar de takken van de ceder. Hij was niet half zo goed in roken als in kaarten, helaas, en de meeste ringen waren niet meer dan lelijke wolken geelbruine damp. Eerlijk gezegd vond hij roken niet eens zo lekker. Hij werd er een beetje misselijk van, maar het was mode en het was duur, en Jezal zou doodvallen als hij iets wat in de mode was zou mislopen alleen omdat hij het niet lekker vond. Bovendien had zijn vader de laatste keer dat hij in de stad was een prachtige ivoren pijp voor hem gekocht, en die stond hem heel goed. Zijn broers waren daar eigenlijk ook niet mee ingenomen geweest, nu hij erover nadacht.", "\u2018Ik ga mee,\u2019 zei Brint.", "Jezal zwaaide zijn benen van de bank. \u2018Dan zet ik nog eens honderd mark in.\u2019 Hij duwde zijn hele stapel geld naar het midden van de tafel. West zoog lucht tussen zijn tanden door. Een munt viel van de bovenkant van de stapel, belandde op de rand en rolde over het hout. Hij viel op de tegels op de grond, met het onmiskenbare geluid van vallend geld. Het hoofd van de tuinier aan de andere kant van het gazon kwam als vanzelf omhoog, voor hij zich weer richtte op het knippen van het gras.", "Kaspa duwde zijn kaarten weg alsof ze zijn vingers brandden en schudde zijn hoofd. \u2018Verdomme, ik ben een waardeloze kaartspeler,\u2019 klaagde hij, waarna hij weer achteroverleunde tegen de ruwe bruine stam van de boom.", "Jezal staarde luitenant Brint aan met een vage glimlach op zijn gezicht die niets verraadde. \u2018Hij bluft,\u2019 rommelde Jalenhorm. \u2018Laat je niet in de luren leggen, Brint.\u2019", "\u2018Doe het niet, luitenant,\u2019 zei West, maar Jezal wist dat hij het toch zou doen. Hij moest de schijn ophouden dat hij het zich kon veroorloven te verliezen. Brint aarzelde niet en duwde met een achteloos gebaar al zijn eigen munten naar de pot.", "\u2018Dat is honderd, min of meer.\u2019 Brint deed zijn uiterste best om hooghartig te klinken in het bijzijn van de oudere officieren, maar zijn stem bevatte een charmant hysterisch toontje.", "\u2018Goed genoeg,\u2019 zei Jezal. \u2018We zijn hier onder vrienden. Wat heb je, luitenant?\u2019", "\u2018Ik heb aarde.\u2019 Brints ogen hadden een licht koortsachtige glans toen hij zijn kaarten aan de anderen toonde.", "Jezal genoot van de gespannen sfeer. Hij fronste, haalde zijn schouders op, trok zijn wenkbrauwen omhoog. Hij krabde peinzend op zijn hoofd. Hij zag Brints gezichtuitdrukking met die van zichzelf mee veranderen. Hoop, wanhoop, hoop, wanhoop. Uiteindelijk spreidde Jezal zijn kaarten op tafel uit. \u2018O, kijk. Ik heb zonnen. Alweer.\u2019", "Brints gezicht was een plaatje. West zuchtte en schudde zijn hoofd. Jalenhorm fronste zijn voorhoofd. \u2018Ik was er zo zeker van dat hij blufte,\u2019 zei hij.", "\u2018Hoe doet hij dat toch?\u2019 vroeg Kaspa, die een afgedwaalde munt over de tafel schoot.", "Jezal haalde zijn schouders op. \u2018Het draait allemaal om de spelers, niet om de kaarten.\u2019 Hij begon de stapel zilver bij elkaar te vegen terwijl Brint met opeengeklemde tanden en een bleek gezicht toekeek. Het geld viel met een aangenaam rinkelgeluid in de zak. Aangenaam voor Jezal, in ieder geval. Een munt viel van tafel en belandde naast Brints laars. \u2018Zou je die even voor me kunnen oprapen, luitenant?\u2019 vroeg Jezal met een honingzoete glimlach.", "Brint stond abrupt op en botste tegen de tafel, waardoor de munten en glazen opsprongen en rammelden. \u2018Ik heb dingen te doen,\u2019 zei hij met verstikte stem. Hij baande zich ruw een weg langs Jezal, waardoor die tegen de boomstam kwakte, en beende weg naar de rand van de tuin. Hij verdween met gebogen hoofd in het officiersgebouw.", "\u2018Zag je dat?\u2019 Jezal werd almaar verontwaardigder. \u2018Hij botste zomaar tegen me op, wat onbeschoft! En ik ben nog wel zijn meerdere! Ik overweeg serieus hem op rapport te slingeren!\u2019 Daarop klonk een refrein van afkeurende geluiden. \u2018Nou, hij kan niet tegen zijn verlies!\u2019", "Jalenhorm keek van onder zijn wenkbrauwen streng op. \u2018Je moet hem niet zo te pakken nemen. Hij is niet rijk. Hij kan het zich niet veroorloven te verliezen.\u2019", "\u2018Dan moet hij niet sp\u00e9len!\u2019 snauwde Jezal ontdaan. \u2018Wie zei tegen hem dat ik blufte? Je had je grote mond dicht moeten houden!\u2019", "\u2018Hij is nieuw hier,\u2019 zei West. \u2018Hij wil er alleen maar bijhoren. Jij bent toch ook ooit nieuw geweest?\u2019", "\u2018Ben je mijn vader soms?\u2019 Jezal herinnerde zich de tijd toen hij hier zelf nieuw was nog pijnlijk goed, en de herinnering eraan was een beetje beschamend.", "Kaspa stak zijn hand op. \u2018Ik leen hem wel wat, maak je niet druk.\u2019", "\u2018Dat pakt hij niet aan,\u2019 zei Jalenhorm.", "\u2018Nou, dat moet h\u00edj weten.\u2019 Kaspa deed zijn ogen dicht en hief zijn gezicht op naar de zon. \u2018Warm. De winter is echt voorbij. Het is vast al bijna middag.\u2019", "\u2018Stik!\u2019 riep Jezal, die opschrok en zijn spullen bij elkaar zocht. De tuinier onderbrak zijn werk aan het gazon en keek naar hen. \u2018Waarom zei je niks, West?\u2019", "\u2018Ik ben je vader toch niet?\u2019 kaatste de majoor terug. Kaspa grinnikte.", "\u2018Alweer te laat,\u2019 zei Jalenhorm, en hij blies zijn wangen bol. \u2018De maarschalk zal niet blij zijn.\u2019", "Jezal greep zijn schermijzers en rende naar de andere kant van het gazon. Majoor West wandelde achter hem aan. \u2018Kom mee!\u2019 riep Jezal.", "\u2018Ik kom al, kapitein,\u2019 zei hij. \u2018Ik kom al.\u2019", "\u2018Prik, prik, Jezal, prik, prik!\u2019 blafte maarschalk Varuz, die hem met zijn stok op zijn arm mepte.", "\u2018Au,\u2019 jammerde Jezal, en hij tilde de metalen staaf weer op.", "\u2018Ik wil die rechterarm zien bewegen, kapitein, snel als een slang! Ik wil verblind worden door de snelheid van die handen!\u2019", "Jezal deed nog een paar onhandige uithalen met het lompe stuk ijzer. Het was een marteling. Zijn vingers, zijn pols, zijn onderarm, zijn schouder, alles brandde van inspanning. Hij was kletsnat van het zweet; het vloog in grote druppels van zijn gezicht. Maarschalk Varuz wuifde zijn zwakke pogingen weg. \u2018Nu hakken! Hakken met links!\u2019", "Jezal zwaaide de smidshamer met alle kracht die hij nog in zijn linkerarm had op het hoofd van de maarschalk af. Hij kon dat stomme ding op een g\u00f3\u00e9de dag al amper tillen. Maarschalk Varuz stapte moeiteloos opzij en sloeg hem met de stok in zijn gezicht.", "\u2018Au!\u2019 riep Jezal terwijl hij achteruitdeinsde. Hij liet de hamer vallen, die prompt op zijn voet belandde. \u2018Aaargh!\u2019 Het ijzer viel met een klap op de grond toen hij bukte om zijn krijsende tenen beet te pakken. Hij voelde een stekende pijn toen Varuz hem op zijn kont sloeg. De scherpe klets weerkaatste over het plein, en hij viel op zijn gezicht.", "\u2018Dit is gewoon zielig!\u2019 schreeuwde de oude man. \u2018Je beschaamt me in het bijzijn van majoor West!\u2019 De majoor had zijn stoel naar achteren gekanteld en schudde van het onderdrukte lachen. Jezal staarde naar de onberispelijk gepoetste laarzen van de maarschalk en zag geen bijzonder dringende reden om op te staan.", "\u2018Opstaan, kapitein Luthar!\u2019 riep Varuz. \u2018Mijn tijd is w\u00e9l kostbaar!\u2019", "\u2018Ja, ja!\u2019 Jezal krabbelde vermoeid overeind en stond heen en weer te zwaaien in de hete zon, happend naar lucht en drijfnat van het zweet.", "Varuz stapte naar hem toe en rook aan zijn adem. \u2018Heb je vandaag al gedronken?\u2019 wilde hij weten, terwijl zijn grijze snor bijna rechtop stond. \u2018En gisteravond ook, ongetwijfeld!\u2019 Jezal had daar geen antwoord op. \u2018Verdomme, man! We hebben werk te doen, kapitein Luthar, en ik kan het niet alleen! Vier maanden nog tot de Wedstrijd, vier maanden om een meesterlijk zwaardvechter van je te maken!\u2019", "Varuz wachtte op een reactie, maar Jezal kon niets bedenken. Hij deed dit eigenlijk alleen maar om zijn vader te plezieren, maar ergens vermoedde hij dat de oude soldaat dat niet zou willen horen, en hij had niet veel trek om nog een mep te krijgen. \u2018Bah!\u2019 blafte Varuz in Jezals gezicht, en hij draaide zich om, met de stok strak tussen zijn handen achter zijn rug.", "\u2018Maarschalk Var\u2026\u2019 begon Jezal, maar voordat hij verder kon gaan, draaide de oude soldaat zich om en prikte hem recht in zijn maag.", "\u2018Gargh,\u2019 zei Jezal terwijl hij op zijn knie\u00ebn zonk. Varuz stond over hem heen.", "\u2018Je gaat een stukje voor me rennen, kapitein.\u2019", "\u2018Aaaargh.\u2019", "\u2018Je gaat van hier naar de Toren van Ketens rennen. Dan ren je de toren op naar de kantelen. We zullen weten wanneer je er bent, want de majoor en ik gaan een ontspannend spelletje vierkanten spelen op het dak,\u2019 hij wees naar het gebouw van zes verdiepingen achter zich, \u2018met uitzicht op de top van de toren. Ik zal je kunnen zien door mijn kijkglas, dus deze keer kun je niet valsspelen!\u2019 Daarna sloeg hij Jezal boven op zijn hoofd.", "\u2018Au,\u2019 zei Jezal, over zijn kruin wrijvend.", "\u2018Als je je op het dak hebt laten zien, ren je weer terug. Je rent zo snel je kunt, dat weet ik heel zeker, want als je hier niet terug bent tegen de tijd dat ons spelletje is afgelopen, moet je nog een keer.\u2019 Jezal grimaste. \u2018Majoor West is ontzettend goed in vierkanten, dus het zal me ongeveer een half uur kosten om hem te verslaan. Daarom stel ik voor dat je maar meteen begint.\u2019", "Jezal sprong overeind en draafde binnensmonds vloekend naar de poort aan de andere kant van het plein.", "\u2018Je moet wel wat harder lopen, kapitein!\u2019 riep Varuz hem na. Jezals benen waren blokken lood, maar hij spoorde ze toch aan.", "\u2018Knie\u00ebn omhoog!\u2019 riep majoor West vrolijk.", "Jezal draafde door de gang, langs een grijnzende portier die bij een deur zat en de brede laan erachter op. Hij rende langs de lichtgroene muren van de universiteit, vervloekte hijgend de namen van Varuz en West, toen langs de bijna vensterloze massa van het Huis van Vragen, waar de zware poort potdicht zat. Hij passeerde een paar kleurloze klerken die zich links en rechts langshaastten, maar de Agriont was stil om deze tijd van de middag en Jezal zag niemand die hem interesseerde, tot hij het park in kwam.", "Drie modieus geklede jongedames zaten in de schaduw van een wilg aan het meer, vergezeld door een al wat oudere chaperonne. Jezal versnelde onmiddellijk zijn pas en verruilde zijn getergde gelaatsuitdrukking voor een nonchalante glimlach.", "\u2018Dames,\u2019 groette hij terwijl hij langsflitste. Hij hoorde ze achter zich giechelen en feliciteerde zichzelf in stilte, maar zodra hij uit het zicht was, zakte hij terug naar halve snelheid.", "\u2018Die verdomde Varuz,\u2019 gromde hij in zichzelf. Hij was bijna teruggegaan naar wandelpas toen hij de Koningsweg op ging, maar meteen moest hij weer versnellen. Kroonprins Ladisla bevond zich nog geen twintig passen verderop en hield hof voor een enorm gevolg in vrolijk gekleurde uitdossingen.", "\u2018Kapitein Luthar!\u2019 riep de kroonprins, terwijl het zonlicht weerkaatste op zijn overdreven gouden knopen. \u2018Geef alles wat je hebt! Ik heb duizend mark gewed dat je de Wedstrijd gaat winnen!\u2019", "Jezal had uit betrouwbare bron vernomen dat de prins tweeduizend mark op Bremer dan Gorst had gewed, maar hij maakte onder het rennen toch een zo diep mogelijke buiging. De entourage fatjes bij de prins juichte en riep halfhartige aanmoedigingen naar zijn rug. \u2018Stomme idioten,\u2019 siste Jezal in zichzelf, maar hij had er dolgraag bij willen horen.", "Hij passeerde de enorme stenen standbeelden van zeshonderd jaar Hoge Koningen rechts van hem en de beelden van hun loyale bedienden, iets kleiner, links van hem. Hij knikte naar de grote magi\u00ebr voor hij het Maarschalkplein op ging, maar de tovenaar fronste even afkeurend terug als altijd. Zijn intimiderende blik werd maar een klein beetje tenietgedaan door een klodder witte duivenpoep op zijn stenen wang.", "Nu de Open Raad zitting hield, was het plein bijna uitgestorven, en Jezal kon rustig naar de poort van de Krijgszalen rennen. Een forse sergeant knikte naar hem toen hij naar binnen liep, en Jezal vroeg zich af of de man van zijn eigen compagnie was; de gewone soldaten leken immers allemaal op elkaar. Hij negeerde de man en rende verder tussen de torenhoge witte gebouwen.", "\u2018Perfect,\u2019 mompelde Jezal. Jalenhorm en Kaspa zaten bij de deur van de Toren van Ketens pijp te roken en te lachen. Die rotzakken moesten hebben geweten dat hij deze kant op zou komen.", "\u2018Voor de eer en de glorie!\u2019 brulde Kaspa, rammelend met zijn zwaard in de schede toen Jezal voorbijrende. \u2018Laat de maarschalk niet wachten!\u2019 riep hij hem na, en Jezal hoorde de grote man bulderen van het lachen.", "\u2018Stomme idioten,\u2019 hijgde Jezal toen hij de zware deur met zijn schouder openbeukte en hijgend de steile wenteltrap begon te beklimmen. Het was een van de hoogste torens in de Agriont: tweehonderdeenennegentig treden in totaal. \u2018Klotetrap,\u2019 mompelde hij in zichzelf. Tegen de tijd dat hij honderd treden had beklommen, brandden zijn benen en ging zijn borstkas hijgend op en neer. Toen hij de tweehonderdste bereikte, was hij een wrak. Hij liep de rest van de weg, elke stap was een foltering, en kwam uiteindelijk door een boogpoortje op het dak uit, waar hij op de kantelen leunde en met zijn ogen knipperde in het plotseling felle licht.", "Naar het zuiden strekte de stad onder hem zich uit in een eindeloos tapijt van witte huizen helemaal langs de glinsterende baai. In de andere richting was het uitzicht over de Agriont nog indrukwekkender. Een grote verzameling prachtige gebouwen, op elkaar gestapeld, onderbroken door groene gazons en dikke bomen, omcirkeld door de brede slotgracht en de hoge muur, met honderd hoge torens erop. De Koningsweg sneed recht door het midden naar de Herenkoepel, waarvan het brons in het zonlicht glansde. De hoge spitsen van de universiteit waren daarachter, en daarvoorbij doemde de grimmige kolos van het Huis van de Maker op, dat zich als een donkere berg over alles verhief en zijn lange schaduw over de gebouwen eronder wierp.", "Jezal stelde zich voor dat hij de zon kon zien glinsteren op maarschalk Varuz\u2019 kijkglas in de verte. Hij vloekte nog eens en liep terug naar de trap.", "Jezal was immens opgelucht toen hij eindelijk het dak bereikte en zag dat er nog een paar witte stukken op het spelbord stonden.", "Maarschalk Varuz keek fronsend naar hem op. \u2018Je hebt enorm veel geluk. De majoor heeft een uitzonderlijk taaie verdediging opgezet.\u2019 Het gezicht van West vertrok in een glimlach. \u2018Je moet op een of andere manier zijn respect hebben gewonnen, al moet je dat van mij nog zien te verdienen.\u2019", "Jezal boog zich hijgend voorover, met zijn handen op zijn knie\u00ebn, terwijl zijn zweet op de vloer droop. Varuz pakte de lange koffer van de tafel, liep ermee naar Jezal en deed hem open. \u2018Laat ons de vormen zien.\u2019", "Jezal pakte het korte ijzer in zijn linkerhand en het lange in zijn rechter. Ze voelden zo licht als veertjes na de zware hamer. Maarschalk Varuz stapte achteruit. \u2018Begin.\u2019", "Hij sprong naar de eerste vorm, met zijn rechterarm naar voren maar dicht bij zijn lichaam. De ijzers zwiepten en weefden door de lucht, glinsterend onder de middagzon terwijl Jezal met geoefende soepelheid van de ene vertrouwde houding overging naar de volgende. Uiteindelijk was hij klaar en liet de ijzers langs zijn lichaam zakken.", "Varuz knikte. \u2018De kapitein heeft snelle handen, nietwaar?\u2019", "\u2018Werkelijk uitstekend,\u2019 zei majoor West met een brede glimlach. \u2018Een verdomd stuk beter dan ik ooit ben geweest.\u2019", "De maarschalk was minder onder de indruk. \u2018Je knie\u00ebn zijn te ver doorgebogen in de derde vorm, en je moet je linkerarm verder strekken bij de vierde, maar verder,\u2019 hij zweeg even, \u2018was het redelijk.\u2019 Jezal zuchtte van verlichting. Dat was een groot compliment.", "\u2018Hah!\u2019 schreeuwde de oude man, en hij beukte Jezal met het uiteinde van de koffer in zijn ribben. Jezal zonk op de grond, nauwelijks in staat adem te halen. \u2018Maar je reflexen moeten beter, kapitein. Je moet altijd voorbereid zijn. Altijd. Als je ijzers in je handen hebt, hou je ze omhoog, verdomme.\u2019", "\u2018Ja, meneer,\u2019 kraakte Jezal.", "\u2018En je uithoudingsvermogen is een schande. Je hijgt als een karper. Ik heb uit betrouwbare bron vernomen dat Bremer dan Gorst tien mijl per dag rent, en hij zweet er amper van.\u2019 Maarschalk Varuz boog zich over hem heen. \u2018Van nu af aan doe jij hetzelfde. O ja. Een rondje over de muur van de Agriont, elke morgen om zes uur, en daarna een uurtje trainen met majoor West, die zo vriendelijk is geweest erin toe te stemmen je oefenpartner te zijn. Ik ben ervan overtuigd dat hij alle zwakheidjes in je techniek boven water zal halen.\u2019", "Jezal grimaste en wreef over zijn pijnlijke ribben. \u2018En wat al dat slempen aangaat, dat wil ik niet meer hebben. Ik ben een voorstander van feesten, op het juiste moment, maar er is na de Wedstrijd nog tijd genoeg om te vieren, als je hard genoeg hebt gewerkt om te winnen. Tot die tijd moet je gezond leven. Begrijp je me, kapitein Luthar?\u2019 Hij boog zich nog verder naar voren en benadrukte ieder woord. \u2018Gezond. Leven. Kapitein.\u2019", "\u2018Ja, maarschalk Varuz,\u2019 mompelde Jezal.", "Zes uur later was hij strontlazarus. Lachend als een waanzinnige zwalkte hij de straat op, terwijl alles om hem heen draaide. De koude lucht sloeg hem hard in het gezicht, die gemene gebouwen kronkelden en zwaaiden, de slecht verlichte straat kantelde als een zinkend schip. Jezal streed manhaftig tegen de neiging over te geven, zette een wankele stap de straat op en draaide zich om naar de deur. Vlagen fel licht, luid gelach en geschreeuw spoelden over hem heen. Een onduidelijke gestalte vloog de taveerne uit en raakte hem tegen zijn borst. Jezal worstelde er wanhopig mee en viel. Hij raakte de grond met een klap waar zijn botten van rammelden.", "Even was alles donker, maar toen merkte hij dat hij in het stof lag, met Kaspa boven op zich. \u2018Verdomme!\u2019 gorgelde hij met dikke, onwillige tong. Hij duwde de giechelende luitenant met zijn elleboog van zich af, rolde zich om en hees zich overeind, struikelend terwijl de straat op en neer deinde. Kaspa lag op zijn rug in het vuil, stikkend van de lach, stinkend naar goedkope drank en verschaalde rook. Jezal deed een halfhartige poging om het stof van zijn uniform te kloppen. Er zat een grote natte plek op zijn borst, die rook naar bier. \u2018Verdomme,\u2019 mompelde hij nog eens. Wanneer was dat nou gebeurd?", "Hij werd zich bewust van geschreeuw aan de overkant van de weg. Twee mannen die met elkaar worstelden in een portiek. Jezal tuurde er ingespannen naar in het schemerlicht. Een grote kerel had een goedgeklede man vast en scheen zijn handen achter zijn rug aan het binden te zijn. Nu rukte hij hem een of andere zak over zijn hoofd. Jezal knipperde ongelovig met zijn ogen. Deze buurt had echt geen beste reputatie, maar dit leek hem toch wat al te gortig.", "De deur van de taveerne knalde open en West en Jalenhorm kwamen naar buiten, in dronken gesprek verwikkeld; iets over iemands zus. Helder licht viel over de straat en verlichtte de twee worstelende mannen scherp. De grote was helemaal in het zwart gekleed, met een masker over de onderste helft van zijn gezicht. Hij had wit haar, witte wenkbrauwen, een huid zo wit als melk. Jezal staarde naar die witte duivel aan de overkant, en de man staarde met samengeknepen roze ogen terug.", "\u2018Help!\u2019 Dat riep de vent met de zak over zijn hoofd, met een stem die schril klonk van angst. \u2018Help, ik ben\u2026\u2019 De witte man gaf hem een dreun in zijn maag, en hij vouwde met een zucht dubbel.", "\u2018Jij daar!\u2019 schreeuwde West.", "Jalenhorm rende de straat al over.", "\u2018Wat?\u2019 vroeg Kaspa, die zich op zijn ellebogen op straat had opgericht.", "Jezals hoofd zat vol modder, maar zijn voeten schenen Jalenhorm te willen volgen, dus stommelde hij met ze mee, en hij voelde zich heel erg misselijk. West kwam achter hem aan. De witte geest keek op en ging tussen hen en zijn gevangene in staan. Een andere man stapte ferm uit de schaduwen naar voren. Hij was lang en mager, ook in het zwart gekleed en gemaskerd, maar met lang, vettig haar. Hij stak een gehandschoende hand op.", "\u2018Heren,\u2019 klonk zijn gedempte, jankende burgerstem, \u2018heren, alstublieft, dit zijn aangelegenheden van de koning.\u2019", "\u2018De koning handelt zijn aangelegenheden bij daglicht af,\u2019 gromde Jalenhorm.", "Het masker van de lange man bewoog een beetje toen hij glimlachte. \u2018Daarom heeft hij ons nodig voor het nachtelijke werk, h\u00e8, vriend?\u2019", "\u2018Wie is die man?\u2019 West wees naar de vent met de zak over zijn hoofd.", "De gevangene verzette zich weer. \u2018Ik ben Sepp dan\u2026 Oef!\u2019 Het witte monster had hem met een zware vuist in zijn gezicht het zwijgen opgelegd, waardoor hij slap op straat belandde.", "Jalenhorm legde zijn hand op zijn zwaardgevest en spande zijn kaak, en de witte geest kwam met angstwekkende snelheid naar voren. Van dichtbij was hij nog groter, bovenaardser en angstaanjagender. Jalenhorm zette onwillekeurig een pas achteruit, struikelde op de oneffen straat en kwam met een klap op zijn rug terecht. Jezals hoofd bonsde.", "\u2018Achteruit!\u2019 brulde West, die zijn zwaard met een vaag gerinkel uit de schede trok.", "\u2018Raaaah!\u2019 siste het monster, en hij balde zijn vuisten als twee grote witte keien.", "\u2018Aargh,\u2019 gorgelde de man met de zak over zijn hoofd.", "Jezals hart klopte in zijn keel. Hij keek naar de magere man. Diens ogen glimlachten terug. Hoe kon iemand op zo'n moment nou glimlachen? Jezal was verbaasd te zien dat hij een lang, vals uitziend mes in zijn hand had. Waar was dat vandaan gekomen? Hij graaide dronken naar zijn zwaard.", "\u2018Majoor West!\u2019 klonk een stem vanuit de schaduwen verderop in de straat. Jezal aarzelde onzeker, met het ijzer half uit de schede. Jalenhorm krabbelde overeind, terwijl plakkaten modder van de rug van zijn uniform loslieten, en trok zijn zwaard ook. Het bleke monster staarde hen aan zonder met zijn ogen te knippen en zonder zich maar een haarbreedte terug te trekken.", "\u2018Majoor West!\u2019 riep de stem nog eens, nu vergezeld door een klikkend, schrapend geluid. West was bleek geworden. Er kwam een gestalte uit de schaduwen tevoorschijn, ernstig hinkend en tikkend met een stok op de straat. Zijn breedgerande hoed verborg de bovenste helft van zijn gezicht, maar zijn mond was vertrokken in een vreemde glimlach. Jezal merkte met een plotselinge vlaag van misselijkheid op dat zijn vier voortanden ontbraken. Hij schuifelde naar hen toe, negeerde al het ontblote staal en bood West zijn vrije hand aan.", "De majoor stopte langzaam zijn zwaard weg, pakte de hand en drukte die zwakjes. \u2018Kolonel Glokta?\u2019 vroeg hij hees.", "\u2018Je nederige dienaar, al ben ik niet langer militair. Ik ben nu lid van de Koninklijke Inquisitie.\u2019 Hij bracht traag zijn hand omhoog en zette zijn hoed af. Zijn gezicht was lijkbleek en diep gegroefd, en zijn kortgeknipte haren waren doorschoten met grijs. Zijn ogen keken koortsachtig fel vanuit diepe, donkere kringen, het linker duidelijk groter dan het rechter, met roze randen eromheen en glinsterend van het vocht. \u2018En dit zijn mijn assistenten, practicus Severard,\u2019 de magere vent maakte een spottende buiging, \u2018en practicus Vorst.\u2019", "Het witte monster rukte met \u00e9\u00e9n hand zijn gevangene overeind. \u2018Wacht even,\u2019 zei Jalenhorm, die naar voren stapte, maar de inquisiteur legde vriendelijk een hand op zijn arm.", "\u2018Deze man is een gevangene van de Koninklijke Inquisitie, luitenant Jalenhorm.\u2019 De grote man weifelde, verbaasd dat hij bij name werd aangesproken. \u2018Ik besef dat uw motieven eerbaar zijn, maar hij is een misdadiger, een verrader. Ik heb een arrestatiebevel, ondertekend door hoofdlector Sult zelf. Hij is uw assistentie niet waard, geloof me.\u2019", "Jalenhorm fronste zijn voorhoofd en staarde dreigend naar practicus Vorst. De bleke duivel leek doodsbang. Ongeveer net zo doodsbang als een rotsblok. Hij slingerde de gevangene schijnbaar moeiteloos over zijn schouder en liep de straat door. De man die Severard heette, glimlachte met zijn ogen, stopte zijn mes weg, maakte nog een buiging en volgde zijn metgezel, toonloos fluitend terwijl hij wegsukkelde.", "Het linkerooglid van de inquisiteur begon te trillen en er liepen tranen over zijn bleke wang. Hij veegde ze zorgvuldig met de rug van zijn hand weg. \u2018Vergeef me. Echt. Waar moet het heen als een man geen controle meer heeft over zijn ogen, h\u00e8? Verdomd jankende eiwit. Soms denk ik dat ik het gewoon zou moeten laten weghalen en een ooglapje nemen.\u2019 Jezals maag kwam in opstand. \u2018Hoe lang is het geleden, West? Zeven jaar? Acht?\u2019", "Er trok een spiertje in de slaap van de majoor. \u2018Negen.\u2019", "\u2018Stel je voor. Negen jaar. Ongelooflijk. Het lijkt nog maar gisteren. Het was toch op de richel, dat we elkaar voor het laatst zagen?\u2019", "\u2018Op de richel, ja.\u2019", "\u2018Maak je niet druk, West. Ik neem het je in het geheel niet kwalijk.\u2019 Glokta sloeg de majoor hartelijk op zijn arm. \u2018Dat niet, in ieder geval. Je probeerde het me nog uit mijn hoofd te praten, dat weet ik nog. Ik heb in Gurkhul immers tijd genoeg gehad om erover na te denken. Heel veel tijd om na te denken. Je was altijd een goede vriend voor me. En nu is de jonge Collem West majoor bij de Koninklijke Lijfwacht. Stel je voor.\u2019 Jezal had geen idee waar die twee het over hadden. Hij wilde alleen maar overgeven, en dan naar bed.", "Inquisiteur Glokta draaide zich glimlachend naar hem om en onthulde zijn afgrijselijke blote tandvlees weer. \u2018En dit moet kapitein Luthar zijn, van wie iedereen zulke grootse dingen verwacht tijdens de volgende Wedstrijd. Maarschalk Varuz is een harde meester, nietwaar?\u2019 Hij zwaaide zwakjes met zijn stok naar Jezal. \u2018Prik, prik, h\u00e8, kapitein? Prik, prik.\u2019", "Jezal voelde zijn maaginhoud omhoogkomen. Hij hoestte en keek naar zijn voeten terwijl hij met al zijn wilskracht probeerde de wereld stil te laten houden. De inquisiteur keek verwachtingsvol naar ieder van hen. West zag bleek. Jalenhorm was met modder besmeurd en chagrijnig. Kaspa zat nog op straat. Ze hadden geen van allen iets te zeggen.", "Glokta schraapte zijn keel. \u2018Wel, de plicht roept,\u2019 zei hij met een stramme buiging, \u2018maar ik hoop jullie allemaal snel weer te zien. Heel snel.\u2019 Jezal hoopte dat hij die kerel nooit meer zou zien.", "\u2018Misschien kunnen we weer een keer schermen?\u2019 mompelde majoor West.", "Glokta lachte goedgeluimd. \u2018O, dat zou ik leuk vinden, West, maar ik ben tegenwoordig een heel klein beetje kreupel. Als je een gevecht wilt, ben ik ervan overtuigd dat practicus Vorst je ter wille kan zijn.\u2019 Hij keek Jalenhorm aan. \u2018Maar ik moet je wel waarschuwen dat hij niet vecht als een heer. Ik wens u allen een genoeglijke avond.\u2019 Hij zette zijn hoed weer op, draaide zich langzaam om en schuifelde weg door de smerige straat.", "De drie officieren keken hem na terwijl hij weghinkte, in een eindeloze, onbehaaglijke stilte. Kaspa ging als eerste door de knie\u00ebn. \u2018Waar ging dat allemaal over?\u2019 vroeg hij.", "\u2018Niks,\u2019 zei West met opeengeklemde kaken. \u2018We kunnen beter vergeten dat het is gebeurd.\u2019"], "Text/chap05.html": ["Tanden en vingers", "De tijd dringt. We moeten snel werken. Glokta knikte naar Severard, die glimlachte en de zak van Sepp dan Teufels hoofd trok.", "De meester van de Munt was een sterke, adellijk uitziende man. Zijn gezicht begon al blauwe plekken te vertonen. \u2018Wat moet dit betekenen?\u2019 brulde hij, een en al hoogmoed en bravoure. \u2018Weten jullie wel wie ik ben?\u2019", "Glokta gnuifde. \u2018Natuurlijk weten we wie je bent. Denk je dat we er een gewoonte van maken om willekeurig mensen van straat te plukken?\u2019", "\u2018Ik ben de meester van de Koninklijke Munt!\u2019 schreeuwde de gevangene, die zich verzette tegen zijn boeien. Practicus Vorst keek onbewogen toe, zijn armen over elkaar geslagen. De ijzers gloeiden al oranje in de kolenbrander. \u2018Hoe durven jullie\u2026\u2019", "\u2018We moeten die constante onderbrekingen niet hebben!\u2019 riep Glokta. Vorst schopte Teufel gemeen tegen de schenen, en de man piepte van pijn. \u2018Hoe kan onze gevangene die bekentenis ondertekenen als zijn handen geboeid zijn? Maak hem los, alsjeblieft.\u2019", "Teufel keek argwanend om toen de albino zijn polsen losmaakte. Toen zag hij het hakmes. Het gepoetste lemmet glansde helder als een spiegel in het felle lamplicht. Wat een prachtig ding is het toch. Die zou je wel graag willen hebben, h\u00e8, Teufel? Ik wed dat je er graag mijn hoofd mee zou afhakken. Glokta hoopte bijna dat hij het zou doen, en zijn rechterhand scheen in die richting te gaan, maar toen duwde hij in plaats daarvan de bekentenis van zich af.", "\u2018Ah,\u2019 zei Glokta, \u2018de meester van de Munt is rechtshandig.\u2019", "\u2018Rechtshandig,\u2019 siste Severard in het oor van de gevangene.", "Teufel staarde met samengeknepen ogen over de tafel. \u2018Ik ken jou! Glokta, toch? Die gevangen is genomen in Gurkhul, die is gemarteld. Sand dan Glokta, heb ik gelijk? Nou, deze keer grijp je te hoog, zal ik je vertellen! Veel te hoog! Als hoogrechter Marovia hiervan hoort\u2026\u2019", "Glokta sprong overeind, en zijn stoel schraapte over de tegels. Hij voelde een vlammende pijn in zijn linkerbeen, maar negeerde die. \u2018Kijk hier!\u2019 siste hij. Hij deed zijn mond wijd open en bood de van afgrijzen vervulde gevangene een goede blik op zijn gebit. Of wat ervan over is. \u2018Zie je dat? Zie je? Toen ze de onderste tanden eruit hakten, lieten ze die erboven staan, en waar ze de bovenste getrokken hebben, hebben ze de onderste laten staan, helemaal tot achterin. Zie je?\u2019 Glokta trok zijn wangen met zijn vingers opzij zodat Teufel het beter kon zien. \u2018Met een beiteltje hebben ze dat gedaan. Elke dag een stukje. Het duurde maanden.\u2019 Glokta ging stram zitten en glimlachte breed.", "\u2018Uitstekend werk, h\u00e8? Wat een ironie! Je de helft van je tanden laten houden, maar zonder dat je er wat aan hebt! Meestal eet ik soep.\u2019 De meester van de Munt slikte moeizaam. Glokta zag een zweetdruppel langs zijn hals lopen. \u2018En die tanden waren nog maar het begin. Ik moet zittend pissen, als een vrouw, weet je. Ik ben vijfendertig, en ik heb hulp nodig om uit bed te komen.\u2019 Hij leunde weer naar achter en strekte grimassend zijn been. \u2018Elke dag is een hel voor me. Elke dag. Dus zeg eens, denk je echt dat iets wat jij zegt mij angst zal aanjagen?\u2019", "Glokta keek zijn gevangene onderzoekend aan en nam er de tijd voor.Niet meer half zo zeker van zichzelf. \u2018Beken,\u2019 fluisterde hij. \u2018Dan kunnen we je op een schip naar Angland zetten en vannacht nog een beetje slapen.\u2019", "Teufels gezicht was bijna even bleek geworden als dat van practicus Vorst, maar hij zei niets. De hoofdlector komt straks. Hij is al onderweg, waarschijnlijk. Als er geen bekentenis ligt als hij aankomt\u2026 dan gaan we allemaal naar Angland. In het beste geval. Glokta pakte zijn stok en kwam overeind. \u2018Ik zie mezelf graag als een soort kunstenaar, maar kunst kost tijd en we hebben al de halve avond verpest doordat we alle bordelen van de stad naar je hebben afgezocht. Gelukkig heeft practicus Vorst een goede neus en een uitstekend richtingsgevoel. Hij kan een rat in een schijthuis opsporen.\u2019", "\u2018Een rat in een schijthuis,\u2019 herhaalde Severard, en zijn ogen glinsterden in de oranje gloed van de kolenbrander.", "\u2018We hebben weinig tijd, dus ik zal duidelijk zijn. Je gaat binnen tien minuten bekennen.\u2019", "Teufel snoof en sloeg zijn armen over elkaar. \u2018Nooit.\u2019", "\u2018Hou hem vast.\u2019 Vorst greep de gevangene van achteren vast en pinde met de kracht van een bankschroef zijn rechterarm langs zijn zij. Severard omklemde Teufels linkerpols en spreidde zijn vingers op het gehavende tafelblad. Glokta pakte het gladde handvat van het hakmes beet, en het lemmet schraapte over het hout toen hij het mes langzaam naar zich toe trok. Hij staarde naar Teufels hand. Wat een mooie nagels heeft hij. Zo lang en glanzend. Met zulke nagels kun je niet in een mijn werken. Glokta bracht het hakmes omhoog.", "\u2018Wacht!\u2019 gilde de gevangene.", "Beng! Het zware lemmet beet diep in het tafelblad en hakte netjes een randje nagel van Teufels middelvinger af. Hij hijgde nu, en er lag een laagje zweet op zijn voorhoofd. Nu zullen we eens zien wat voor man je werkelijk bent.", "\u2018Ik geloof dat je wel snapt waar dit naartoe gaat,\u2019 zei Glokta. \u2018Weet je, ze deden dit ook bij een korporaal die samen met mij gevangenzat, elke dag een stukje. Hij was een taaie kerel, heel taai. Ze kwamen tot voorbij zijn elleboog voordat hij doodging.\u2019 Glokta bracht het hakmes weer omhoog. \u2018Beken.\u2019", "\u2018Je kunt niet\u2026\u2019", "Beng! Het hakmes verwijderde het uiterste puntje van Teufels middelvinger. Er borrelde bloed op tafel. Severards ogen glimlachten in het lamplicht. Teufels mond viel open.Maar de pijn komt straks pas. \u2018Beken!\u2019 brulde Glokta.", "Beng! Het hakmes scheerde door de punt van Teufels ringvinger en nam een klein schijfje middelvinger mee, dat een eindje wegrolde en op de vloer stuiterde. Vorsts gezicht leek wel uit marmer gehouwen.", "\u2018Beken!\u2019", "Beng! Het puntje van Teufels wijsvinger sprong de lucht in. Zijn middelvinger was ingekort tot het eerste kootje. Glokta stopte even en veegde met de rug van zijn hand het zweet van zijn voorhoofd. Zijn been bonsde van de inspanning. Er droop met een gestaag plok, plok, plok bloed op de tegels. Teufel staarde met grote ogen naar zijn ingekorte vingers.", "Severard schudde zijn hoofd. \u2018Dat is uitstekend werk, inquisiteur.\u2019 Hij schoot een van de schijfjes vlees over de tafel. \u2018Wat een precisie\u2026 Indrukwekkend.\u2019", "\u2018Aaaargh!\u2019 schreeuwde de meester van de Munt.Nu dringt het tot hem door. Glokta bracht het hakmes weer omhoog.", "\u2018Ik beken!\u2019 krijste Teufel. \u2018Ik beken!\u2019", "\u2018Uitstekend,\u2019 zei Glokta verheugd.", "\u2018Uitstekend,\u2019 zei Severard.", "\u2018Uifeekuh,\u2019 zei practicus Vorst."], "Text/chap06.html": ["Het uitgestrekte, barre noorden", "De magi\u00ebrs zijn een oude en mysterieuze orde, kenners van de geheimen van de wereld, ervaren in de technieken van de magie, wijzer en machtiger dan mensen kunnen dromen. Dat was het gerucht. Zo iemand zou methoden kennen om iemand te vinden, zelfs een man alleen in het uitgestrekte, barre noorden. Als dat zo was, dan nam hij er wel de tijd voor.", "Logen krabde in zijn geklitte baard en vroeg zich af waar de grootheid bleef. Misschien was hij verdwaald. Hij vroeg zich nog eens af of hij niet beter in het bos had kunnen blijven, waar in ieder geval genoeg te eten te vinden was. Maar de geesten hadden gezegd dat hij in het zuiden was, en als je vanuit de heuvels naar het zuiden ging, kwam je op deze naargeestige hei uit. Dus had hij hier gewacht tussen de doornstruiken en de modder, bij slecht weer, en de meeste tijd honger geleden.", "Zijn laarzen waren versleten, dus had hij zijn ellendige kamp niet ver van de weg opgezet, zodat hij de tovenaar beter kon zien aankomen. Sinds de oorlogen barstte het in het noorden van gevaarlijk tuig; gedeserteerde soldaten die struikrovers waren geworden, boeren die op de vlucht waren van hun platgebrande land, wanhopige mannen zonder leider die niets meer te verliezen hadden, enzovoort. Logen maakte zich echter geen zorgen. Niemand had reden om naar deze aars van de wereld te komen. Niemand behalve hij en de magi\u00ebr.", "Dus bleef hij zitten wachten, zocht naar voedsel, vond dat niet, en wachtte nog wat langer. In deze tijd van het jaar vielen er vaak plotselinge stortbuien op de hei, dus stak hij als het lukte 's avonds een rokerig, doornig vuurtje aan, om zijn tanende moed erin te houden en eventuele passerende tovenaars te lokken. Het had vanavond ook geregend, maar een tijdje geleden was het opgehouden, en nu was het droog genoeg voor een vuurtje. Hij had zijn pot erboven gehangen en kookte een stoofpot met de laatste restjes vlees die hij uit het bos had meegenomen. Hij zou morgen verder moeten trekken en naar voedsel zoeken. De magi\u00ebr kon hem dan later inhalen, als hij daar nog zin in had.", "Hij roerde door zijn karige maaltijd en vroeg zich af of hij morgen terug moest gaan naar het noorden of verder moest gaan richting het zuiden, toen hij het geluid van paardenhoeven op de weg hoorde. E\u00e9n paard, dat in een sukkelgangetje liep. Hij ging op zijn jas zitten en wachtte af. Er klonk gehinnik, het gerammel van een hoofdstel. Een ruiter verscheen boven op de heuvel. Het waterige zonnetje stond aan de horizon achter de ruiter, dus Logen kon hem niet duidelijk zien, maar hij zat stram en onhandig in het zadel, als iemand die niet gewend is aan paardrijden. Hij spoorde zijn paard rustig aan en kwam op een paar meter van het vuurtje tot stilstand.", "\u2018Goedenavond,\u2019 zei hij.", "Hij was totaal niet wat Logen had verwacht. Een broodmagere, bleke, ziekelijk uitziende jongeman met donkere kringen onder zijn ogen, lang haar dat door de motregen aan zijn hoofd geplakt zat en een nerveuze glimlach. Hij leek meer nat dan wijs, en al helemaal niet machtiger dan mensen konden dromen. Hij leek voornamelijk uitgehongerd, verkild en ziek. Hij zag er een beetje uit zoals Logen zich voelde, in feite.", "\u2018Hoor jij geen staf te hebben?\u2019", "De jongeman keek verbaasd. \u2018Ik\u2026 Nee\u2026 Dat wil zeggen\u2026 eh\u2026 Ik ben geen magi\u00ebr.\u2019 Hij liet zijn stem wegsterven en likte zenuwachtig over zijn lippen.", "\u2018De geesten zeiden dat ik een magi\u00ebr moest verwachten, maar ze hebben het wel vaker mis.\u2019", "\u2018O\u2026 Nou, ik ben leerling. Maar mijn meester, de grote Bayaz,\u2019 hierbij boog hij eerbiedig zijn hoofd, \u2018is niemand anders dan de Eerste van Magi\u00ebrs, groot in de Hoge Kunsten en geleerd in de diepe wijsheid. Hij heeft me naar je op zoek gestuurd,\u2019 hij keek plotseling twijfelend, \u2018om je te halen\u2026 Jij bent toch Logen Negenvinger?\u2019", "Logen stak zijn linkerhand op en keek de jongeman aan door de spleet waar zijn middelvinger vroeger had gezeten. \u2018O, mooi.\u2019 De jongeman zuchtte van verlichting, maar toen bedacht hij zich ineens. \u2018O, ik bedoel\u2026 spijtig van je vinger.\u2019", "Logen lachte. Voor het eerst sinds hij uit de rivier was geklauterd. Het was niet zo heel erg grappig, maar hij lachte toch. Het voelde lekker. De jongeman glimlachte en liet zich gepijnigd uit het zadel glijden. \u2018Ik ben Malacus Quai.\u2019", "\u2018Malacus wat?\u2019", "\u2018Quai,\u2019 zei hij, naar het kampvuurtje lopend.", "\u2018Wat is dat nou voor een naam?\u2019", "\u2018Ik kom uit het Oude Keizerrijk.\u2019", "Van zo'n plek had Logen nog nooit gehoord. \u2018Een keizerrijk, h\u00e8?\u2019", "\u2018Nou, dat was het ooit. De machtigste natie in de Cirkel van de Wereld.\u2019 De jongeman hurkte stijfjes neer bij het vuur. \u2018Maar de glorie van het verleden is allang vergaan. Nu is het niet veel meer dan een uitgestrekt slagveld.\u2019 Logen knikte. Hoe die eruitzagen wist hij maar al te goed. \u2018Het is ver weg. In het westen van de wereld.\u2019 De leerling gebaarde vaag met zijn hand.", "Logen lachte weer. \u2018Dat is het oosten.\u2019", "Quai glimlachte droevig. \u2018Ik ben ziener, al ben ik kennelijk niet zo'n goeie. Meester Bayaz heeft me op pad gestuurd om je te zoeken, maar de sterren zijn niet goed zichtbaar en ik ben in het slechte weer verdwaald geraakt.\u2019 Hij streek zijn haar uit zijn ogen en spreidde zijn handen. \u2018Ik had een pakpaard met voedsel en spullen, en nog een paard voor jou, maar die ben ik allebei kwijtgeraakt in een storm. Ik vrees dat ik geen buitenmens ben.\u2019", "\u2018Kennelijk niet.\u2019", "Quai haalde een veldfles uit zijn zak en boog zich ermee voorover. Logen nam de fles van hem aan, draaide hem open en nam een slok. De sterkedrank stroomde door zijn keel en warmde hem tot in zijn haarwortels. \u2018Nou, Malacus Quai, je bent je eten kwijt, maar het belangrijkste heb je nog. Het kost tegenwoordig moeite om mij nog aan het lachen te maken. Je bent welkom bij mijn vuur.\u2019", "\u2018Dank je.\u2019 De leerling zweeg even en stak zijn handen uit naar de karige vlammen. \u2018Ik heb al twee dagen niet gegeten.\u2019 Hij schudde zijn hoofd, en zijn natte haren flapperden heen en weer. \u2018Het is\u2026 een moeilijke tijd geweest.\u2019 Hij likte over zijn lippen en keek naar de pot.", "Logen gaf hem de lepel aan. Malacus Quai keek ernaar, met grote, ronde ogen. \u2018Heb jij al gegeten?\u2019", "Logen knikte. Het was niet zo, maar die arme drommel zag er uitgehongerd uit, en er was amper genoeg te eten voor \u00e9\u00e9n persoon. Hij nam nog een slok uit de fles. Dat zou voorlopig voor hem voldoende zijn. Quai viel gretig op de stoofpot aan. Toen het op was, schraapte hij de pot uit, likte de lepel af, en likte toen voor de goede orde nog de rand van de pot schoon. Hij ging tegen een grote rots achteroverzitten. \u2018Ik sta voor altijd bij je in het krijt, Logen Negenvinger, je hebt mijn leven gered. Ik durfde amper te hopen dat je zo'n galante gastheer zou zijn.\u2019", "\u2018Jij bent eerlijk gezegd ook niet helemaal wat ik had verwacht.\u2019 Logen nam nog een slok en likte over zijn lippen. \u2018Wie is die Bayaz?\u2019", "\u2018De Eerste van Magi\u00ebrs, groot in de Hoge Kunsten en geleerd in de diepe wijsheid. Ik vrees dat hij zeer ontevreden over me zal zijn.\u2019", "\u2018Dus hij is iemand die je moet vrezen?\u2019", "\u2018Nou,\u2019 antwoordde de leerling zwakjes, \u2018hij is wel een beetje opvliegend.\u2019", "Logen nam nog een slok. De warmte verspreidde zich door zijn lichaam, voor het eerst in weken dat hij warmte voelde. Het bleef een tijdje stil. \u2018Wat wil hij van me, Quai?\u2019", "Er kwam geen antwoord. Van de overkant van het vuur klonk alleen zacht gesnurk. Logen glimlachte, wikkelde zichzelf in zijn jas en ging liggen om ook te slapen.", "De leerling werd wakker door een plotselinge hoestbui. Het was vroeg in de ochtend en de groezelige wereld werd bedekt door een dichte mist. Zo was het waarschijnlijk beter. Er was niets anders te zien dan mijlen van modder, rotsen en ellendige bruine doornstruiken. Alles was bedekt met koude dauw, maar Logen had het gered om een droevig vuurtje aan de gang te krijgen. Quais haren zaten tegen zijn bleke gezicht geplakt. Hij rolde zich op zijn zij en hoestte slijm op dat hij op de grond spuugde.", "\u2018Aaargh,\u2019 kraakte hij. Hij hoestte en spuugde nog eens.", "Logen bond de rest van zijn weinige spullen op het ongelukkige paard. \u2018Morgen,\u2019 zei hij, opkijkend naar de witte hemel, \u2018al is het geen goeie.\u2019", "\u2018Ik ga dood. Ik ga dood, dan hoef ik me niet te bewegen.\u2019", "\u2018We hebben niks te eten, dus als je hier blijft, ga je inderdaad dood. Dan kan ik je opeten en over de bergen terugreizen.\u2019", "De leerling glimlachte zwakjes. \u2018Wat doen we dan?\u2019", "Ja, wat eigenlijk? \u2018Waar vinden we die Bayaz?\u2019", "\u2018Bij de Grote Noordelijke Bibliotheek.\u2019", "Logen had er nog nooit van gehoord, maar hij had dan ook nooit veel belangstelling gehad voor boeken. \u2018En die is waar?\u2019", "\u2018Ten zuiden vanhier, ongeveer vier dagen rijden, bij een groot meer.\u2019", "\u2018Weet je de weg?\u2019", "De leerling kwam wankel overeind en stond eventjes te zwaaien, terwijl hij snel en oppervlakkig ademhaalde. Hij was krijtwit en er lag een laagje zweet over zijn gezicht. \u2018Ik denk het,\u2019 mompelde hij, maar hij leek niet bepaald zeker van zijn zaak.", "Quai, noch zijn paard zou het vier dagen zonder voedsel overleven, als ze al niet verdwaalden. Voedsel was hun eerste prioriteit. De beste optie was om de weg door de bossen naar het zuiden te volgen, ondanks het grotere risico. Ze werden dan misschien vermoord door struikrovers, maar er zou meer te eten zijn, en anders kwamen ze waarschijnlijk toch om van de honger.", "\u2018Rij jij maar,\u2019 zei Logen.", "\u2018Het is mijn schuld dat de paarden ervandoor zijn, dus zou \u00edk moeten lopen.\u2019", "Logen drukte zijn hand tegen Quais voorhoofd. Het voelde heet en klam aan. \u2018Je hebt koorts. Ga jij maar rijden.\u2019", "De leerling deed geen moeite meer om te protesteren. Hij keek naar Logens afgetrapte laarzen. \u2018Kun je mijn laarzen aan?\u2019", "Logen schudde zijn hoofd. \u2018Te klein.\u2019 Hij knielde bij de smeulende resten van het vuur en tuitte zijn lippen.", "\u2018Wat doe je?\u2019", "\u2018Vuur heeft een geest. Ik bewaar deze onder mijn tong, dan kunnen we hem later weer gebruiken om een ander vuur aan te steken.\u2019 Quai leek te ziek om verbaasd te zijn. Logen zoog de geest naar binnen, hoestte van de rook en rilde van de bittere smaak. \u2018Ben je klaar om te gaan?\u2019", "De leerling deed in een hopeloos gebaar zijn arm omhoog. \u2018Alles is ingepakt.\u2019", "Malacus Quai hield van praten. Hij praatte toen ze zuidwaarts over de hei trokken, terwijl de zon langs de groezelige hemel klom, en toen ze tegen de avond de bossen in gingen. Zijn ziekte weerhield hem niet van kletsen, maar Logen vond het niet erg. Het was al heel lang geleden sinds iemand tegen hem had gepraat, en het hielp hem zijn gedachten van zijn voeten af te houden. Hij was uitgehongerd en moe, maar zijn voeten waren het grootste probleem. Zijn laarzen waren repen oud leer, zijn tenen geschaafd en gekneusd, zijn kuit brandde nog door de beet van de Shanka. Elke stap was een beproeving. Ooit hadden ze hem de meest gevreesde man uit het noorden genoemd. Nu was hij bang voor de kleinste stokjes en steentjes in de modder. Daar moest een mop over te verzinnen zijn. Hij grimaste toen hij op een kiezeltje trapte.", "\u2018\u2026 dus heb ik zeven jaar bij meester Zacharus gestudeerd. Hij is een grote onder de magi\u00ebrs, de vijfde van Juvens\u2019 twaalf leerlingen, een groot man.\u2019 Alles wat met de magi\u00ebrs te maken had scheen groot te zijn in Quais ogen. \u2018Hij vond dat ik klaar was om naar de Grote Noordelijke Bibliotheek te komen en te studeren bij meester Bayaz, om mijn staf te verdienen. Maar het is hier niet makkelijk voor me geweest. Meester Bayaz is bijzonder veeleisend, en\u2026\u2019", "Het paard bleef staan en snuffelde, en toen zette het een aarzelende stap achteruit. Logen snoof de lucht op en fronste. Er waren mannen in de buurt, die lang niet in bad waren geweest. Hij had het eerder moeten merken, maar hij was afgeleid door zijn voeten. Quai keek hem aan. \u2018Wat is er?\u2019", "Bij wijze van antwoord stapte er zo'n tien passen verderop een man achter een boom vandaan, en nog een andere een eindje verder langs het pad. Het was tuig, dat was duidelijk. Vuil, met baarden, gekleed in gerafelde kledingstukken van bont en leer. Niet veel anders, over het geheel genomen, dan Logen. De magere links had een speer met weerhaken. De grote rechts had een zwaard met roestvlekken en droeg een oude, gedeukte punthelm. Ze kwamen grijnzend naar voren. Achter hem klonk een geluid en Logen keek om. De moed zonk hem in de schoenen. Een derde man, met een grote steenpuist op zijn gezicht, kwam behoedzaam over het pad op hen toe sluipen. Hij had een zware bijl in zijn handen.", "Quai boog zich met grote ogen van angst opzij uit het zadel. \u2018Zijn dat struikrovers?\u2019", "\u2018Jij bent de ziener, verdomme,\u2019 siste Logen door opeengeklemde tanden.", "Ze bleven op een pas of twee afstand staan. De vent met de helm scheen de leider te zijn. \u2018Mooi paard,\u2019 gromde hij. \u2018Mogen we het lenen?\u2019 De kerel met de speer grijnsde en pakte de leidsels vast.", "Hun situatie was er ineens een behoorlijk stuk slechter op geworden. Even geleden had dat nog amper mogelijk geleken, maar het lot had er toch iets op gevonden. Logen betwijfelde of hij veel aan Quai zou hebben in een gevecht. Dus stond hij in zijn eentje tegenover drie of meer tegenstanders, met alleen een mes. Als hij niets deed, zouden Malacus en hij beroofd worden, en waarschijnlijk vermoord. Je moet realistisch blijven.", "Hij bekeek de drie struikrovers nog eens. Ze verwachtten geen tegenstand \u2013 niet van twee ongewapende mannen \u2013 dus de een hield zijn speer opzij en de ander zijn zwaard naar de grond gericht. Logen wist niet hoe het met die bijl zat, dus daarin moest hij maar op zijn geluk vertrouwen. Het is een jammerlijk feit dat de man die als eerste toeslaat meestal ook als laatste toeslaat, dus draaide Logen zich om naar de vent met de helm en spuugde de vuurgeest in zijn gezicht.", "De geest ontvlamde in de lucht en dook hongerig op de man af. Zijn hoofd vatte knisperend vlam en het zwaard viel op de grond. Hij klauwde wanhopig naar zijn gezicht, waardoor ook zijn armen in brand vlogen, en wankelde krijsend weg.", "Quais paard schrok en steigerde snuivend toen de vlammen hoog oplaaiden. De magere man zette met een kreet een stap achteruit en Logen sprong op hem af, waarbij hij met \u00e9\u00e9n hand de speerschacht greep en hem tegelijkertijd een kopstoot gaf. Zijn neus kraakte onder Logens voorhoofd en hij wankelde weg terwijl het bloed over zijn kin stroomde. Logen rukte hem terug met de speer, zwaaide zijn rechterarm achterover en stompte hem op zijn adamsappel. De man ging gorgelend tegen de grond en Logen rukte de speer uit zijn handen.", "Hij bespeurde beweging achter zich en maakte een duik, rolde naar links weg. De bijl floot boven zijn hoofd door de lucht en maakte een diepe wond in de flank van het paard, waardoor druppels bloed over de grond spetterden en de zadelriem knapte. Puistenkop wankelde weg, meedraaiend achter zijn bijl aan. Logen sprong hem achterna, maar hij verdraaide zijn enkel op een kei, slaakte een kreet van pijn en zwalkte als een dronkaard. Van ergens uit de bomen achter hem zoefde een pijl langs zijn gezicht die de bosjes aan de andere kant van de weg in vloog. Het paard snoof en bokte met woest rollende ogen, en stoof vervolgens in een waanzinnige galop het pad af. Malacus Quai jammerde toen het zadel van de paardenrug gleed en hij de struiken in werd gelanceerd.", "Er was geen tijd om aan hem te denken. Logen viel brullend de man met de bijl aan en mikte de speer op zijn hart. Hij wist nog net op tijd de bijl omhoog te doen om de speerpunt weg te duwen, maar niet ver genoeg. De speer ging door zijn schouder heen en draaide hem rond. Er klonk een scherp gekraak toen de schacht knapte, Logen verloor zijn evenwicht, duikelde naar voren en dreef puistenkop tegen de grond. De speerpunt die uit zijn rug stak, maakte een diepe snee in Logens hoofdhuid toen hij boven op hem viel. Logen greep het vuile haar van de bijlman met beide handen vast, trok zijn hoofd achterover en verpletterde zijn gezicht op een rots.", "Hij kwam duizelig overeind en veegde het bloed uit zijn ogen, net op tijd om een pijl tussen de bomen vandaan te zien komen en een pas of twee verderop in een boomstam te zien belanden. Logen sprong op de boogschutter af. Hij zag hem nu, een jongen van hooguit veertien, die nog een pijl wilde aanleggen. Logen pakte zijn mes. De jongen zette de pijl op de boog, maar zijn ogen waren groot van paniek. Hij klungelde met de boogpees en kreeg de pijl door zijn eigen hand, waar hij bijzonder verbaasd over scheen te zijn.", "Toen was Logen bij hem. De jongen draaide de boog zijn kant op, maar hij bukte en sprong naar voren, waarbij hij het mes met beide handen omhoogstak. Het mes raakte de jongen onder zijn kin en tilde hem de lucht in, en toen brak het in zijn hals af. Hij viel boven op Logen, die door de afgebroken punt van het mes een lange snee in zijn arm opliep. Overal lag bloed; uit de snee in Logens hoofd, uit de snee in Logens arm, uit de gapende wond in de keel van de jongen.", "Hij duwde het lijk weg, leunde tegen een boom en hapte naar adem. Zijn hart ging tekeer, het bloed stroomde bulderend door zijn oren en zijn maag protesteerde. \u2018Ik leef nog,\u2019 fluisterde hij. \u2018Ik leef nog.\u2019 De wonden in zijn hoofd en arm begonnen te bonzen. Weer twee littekens erbij. Maar het had veel erger gekund. Hij schraapte het bloed uit zijn ogen en hinkte terug naar het pad.", "Malacus Quai stond met een grauw gezicht naar de drie lijken te staren. Logen pakte hem bij de schouders en bekeek hem van top tot teen. \u2018Ben je gewond?\u2019", "Quai staarde alleen maar naar de lijken. \u2018Zijn ze dood?\u2019", "Het lijk van de grote vent met de helm smeulde nog na, wat weerzinwekkend lekker rook. Hij had een goed paar laarzen aan, merkte Logen op, stukken beter dan die van hem. De kerel met de steenpuist had een nek die te ver doorgedraaid was om nog in leven te kunnen zijn, en bovendien stak die gebroken speer door hem heen. Logen rolde de magere om met zijn voet. Zijn bloederige gezicht stond nog altijd verbaasd, zijn ogen staarden op naar de hemel en zijn mond stond open.", "\u2018Zijn luchtpijp verbrijzeld, zeker,\u2019 mompelde Logen. Zijn handen zaten onder het bloed. Hij greep de een met de ander vast om niet te trillen.", "\u2018En die in de bomen?\u2019", "Logen knikte. \u2018Wat is er met het paard gebeurd?\u2019", "\u2018Weg,\u2019 mompelde Quai hopeloos. \u2018Wat doen we nu?\u2019", "\u2018We kunnen kijken of ze voedsel bij zich hebben.\u2019 Logen wees naar het smeulende lijk. \u2018En je kunt me helpen zijn laarzen uit te trekken.\u2019"], "Text/chap07.html": ["Schermoefeningen", "\u2018Zet hem onder druk, Jezal, zet hem onder druk! Niet verlegen zijn!\u2019", "Jezal wilde maar al te graag aan dat verzoek gehoor geven. Hij sprong naar voren en haalde uit met zijn rechterarm. West was al uit zijn evenwicht en hij struikelde achteruit, zonder inachtneming van enige vorm, en wist maar net te pareren met zijn korte ijzer. Ze gebruikten vandaag halve klingen, om een beetje gevaar aan de oefening toe te voegen. Je kon er niet echt mee steken, maar je kon iemand wel een pijnlijke schram toebrengen als je je best deed. Jezal was van plan de majoor een schram te bezorgen vanwege de vernedering van gisteren.", "\u2018Zo, ja! Geef hem van jetje! Prik, prik, kapitein! Prik, prik!\u2019", "West deed een klunzige uithaal, maar Jezal zag hem aankomen en sloeg het ijzer opzij, nog altijd naar voren komend en uit alle macht toestekend. Hij zwaaide met links, en toen nog eens. West blokkeerde wanhopig en belandde tegen de muur. Eindelijk had Jezal hem dan. Hij kakelde van vreugde toen hij weer met het lange ijzer naar voren sprong, maar zijn tegenstander kwam plotseling en verrassend tot leven. West glipte weg en pareerde zijn aanval met teleurstellende overtuiging. Jezal wankelde uit zijn evenwicht gebracht naar voren en slaakte een geschrokken kreet toen de punt van zijn zwaard in een spleet tussen twee stenen terechtkwam en het ijzer uit zijn gevoelloze hand werd getrokken. Het wapen bleef wiebelend in de muur staan.", "West schoot naar voren, dook onder Jezals enige overgebleven kling door en beukte tegen hem aan met zijn schouder. \u2018Oefff!\u2019 zei Jezal toen hij achteruit werd gedreven en op de grond belandde, graaiend naar zijn korte ijzer. Het gleed over de stenen en maarschalk Varuz pinde het handig vast onder zijn voet. De botte punt van Wests zwaard zweefde boven Jezals keel.", "\u2018Verdomme!\u2019 vloekte hij toen de grijnzende majoor hem de hand aanbood.", "\u2018Ja,\u2019 mompelde Varuz met een diepe zucht. \u2018Inderdaad verdomme. Een nog deerniswekkender prestatie dan gisteren, als dat al kan! Je hebt je weer voor schut laten zetten door majoor West!\u2019 Jezal sloeg met een boze blik de hand van majoor West opzij en kwam overeind. \u2018Hij heeft niet \u00e9\u00e9n keer de controle verloren tijdens het gevecht! Je liet je naar binnen trekken en vervolgens ontwapenen! Ontwapenen! Mijn kleinzoon zou die fout niet eens hebben gemaakt, en hij is \u00e1cht!\u2019 Varuz sloeg met zijn stok tegen de grond. \u2018Leg me eens uit, alsjeblieft, kapitein Luthar, hoe je een schermwedstrijd denkt te winnen vanuit een liggende positie, en zonder je ijzers?\u2019", "Jezal keek hem chagrijnig aan en wreef over zijn achterhoofd.", "\u2018Nee? In de toekomst, als je in een ravijn valt met je ijzers in je handen, wil ik je tot pulp verpletterd op de bodem zien liggen, met die ijzers nog strak in je dode knuisten geklemd. Hoor je me?\u2019", "\u2018Ja, maarschalk Varuz,\u2019 mompelde een stuurse Jezal, die wenste dat die ouwe klootzak zelf in een ravijn zou sodemieteren. Of misschien van de Toren van Ketens. Dat zou ook voldoen. Misschien kon majoor West dan met hem mee.", "\u2018Overmoed is een vloek voor een zwaardvechter! Je moet elke tegenstander tegemoet treden alsof hij je laatste is. En wat je voetenwerk aangaat,\u2019 Varuz\u2019 lip krulde walgend op, \u2018het is leuk en aardig als je naar voren komt, maar je achterbeen is een lachertje. De majoor hoefde je alleen maar een tikje te geven, en je viel om als een schoolmeisje in katzwijm.\u2019", "West grijnsde hem toe. Hij vond dit geweldig. Absoluut geweldig, die rotzak.", "\u2018Ze zeggen dat Bremer dan Gorst een achterbeen heeft als een stalen pilaar. Een stalen pilaar, zeggen ze! Het is nog gemakkelijker het Huis van de Maker omver te werpen dan hem.\u2019 De maarschalk wees naar de omtrekken van de enorme toren, die boven de gebouwen van het plein opdoemde. \u2018Het Huis van de Maker!\u2019 schreeuwde hij walgend.", "Jezal snoof en schopte met zijn laars tegen de grond. Voor de honderdste keer overwoog hij het op te geven en nooit meer ijzers ter hand te nemen. Maar wat zouden de mensen dan zeggen? Zijn vader was absurd trots op hem en schepte altijd op over zijn vaardigheden tegen iedereen die het horen wilde. Het was zijn hartenwens zijn zoon te zien vechten voor een uitzinnige menigte op het Maarschalkplein. Als Jezal het nu opgaf, zou zijn vader het besterven, en dan kon hij zijn positie wel gedag zeggen, zijn toelage gedag zeggen, zijn ambities gedag zeggen. Ongetwijfeld zouden zijn broers dat prachtig vinden.", "\u2018Evenwicht is de sleutel,\u2019 brieste Varuz. \u2018Je kracht komt via je benen omhoog! Van nu af aan voegen we een uur op de evenwichtsbalk toe aan je training. Elke dag.\u2019 Jezal huiverde. \u2018Dus: hardlopen, oefeningen met de zware balk, vormen, een uur schermen, weer vormen, een uur op de evenwichtsbalk.\u2019 De maarschalk knikte tevreden. \u2018Dat is voorlopig wel voldoende. Ik zie je morgenochtend om zes uur; broodnuchter.\u2019 Varuz fronste zijn voorhoofd. \u2018Brood. Nuchter.\u2019", "\u2018Ik kan dit niet eeuwig volhouden, weet je,\u2019 zei Jezal terwijl hij stram terughobbelde naar zijn kamers. \u2018Hoeveel van die verschrikkingen moet een man aankunnen?\u2019", "West grijnsde. \u2018Dit is nog niks. Ik heb die ouwe rotzak nog nooit iemand zo mild zien behandelen. Hij moet je wel echt mogen. Hij was bij mij niet half zo aardig.\u2019", "Jezal wist niet of hij dat wel geloofde. \u2018Nog erger dan dit?\u2019", "\u2018Ik had de basis niet die jij hebt. Ik moest van hem de zware balk de hele middag boven mijn hoofd houden, tot ik hem boven op me kreeg.\u2019 De majoor grimaste een beetje, alsof zelfs de herinnering eraan pijnlijk was. \u2018Ik moest in volledige bepantsering de Toren van Ketens op en af rennen. Ik moest vier uur per dag schermen, elke dag.\u2019", "\u2018Hoe heb je je erdoorheen geslagen?\u2019", "\u2018Ik had geen keus. Ik ben geen edele. Schermen was de enige manier om op te vallen. Maar uiteindelijk loonde het de moeite. Hoeveel burgers ken jij met een positie in de Koninklijke Lijfwacht?\u2019", "Jezal haalde zijn schouders op. \u2018Heel weinig, nu je het zegt.\u2019 Aangezien hij zelf een edele was, vond hij dat ze er helemaal niet thuishoorden.", "\u2018Maar jij komt uit een goede familie, en je bent al kapitein. Als je de Wedstrijd kunt winnen, valt niet te zeggen hoever je kunt komen. Schatmeester Hoff, hoogrechter Marovia, en Varuz zelf wat dat aangaat, die zijn allemaal ooit kampioen geweest. En kampioenen met het juiste bloed gaan altijd door naar grootse dingen.\u2019", "Jezal snoof. \u2018Net als je vriend Sand dan Glokta?\u2019", "Die naam viel als een steen tussen hen in. \u2018Nou\u2026 bijna altijd.\u2019", "\u2018Majoor West!\u2019 Een ruwe stem achter hen. Een gedrongen sergeant met een litteken over zijn wang snelde naar hen toe.", "\u2018Sergeant Bosboom, hoe gaat het?\u2019 vroeg West, terwijl hij de soldaat hartelijk op de schouder sloeg. Hij kon goed omgaan met boeren, maar Jezal moest zichzelf er steeds aan herinneren dat West zelf ook weinig beter was dan een boer. Hij was misschien geschoold, en een officier en zo, maar hij had goed beschouwd nog altijd meer gemeen met die sergeant dan met Jezal.", "De sergeant straalde. \u2018Heel goed, dank u, meneer.\u2019 Hij knikte respectvol naar Jezal. \u2018Morgen, kapitein.\u2019", "Jezal knikte afgemeten naar hem, draaide zich om en keek langs de laan. Hij kon geen enkele reden bedenken waarom een officier op vriendelijke voet zou willen staan met de gewone soldaten. Bovendien was hij lelijk. Jezal had helemaal niets op met lelijke mensen.", "\u2018Wat kan ik voor je doen?\u2019 vroeg West.", "\u2018Maarschalk Burr wil u spreken, meneer, voor een dringende instructie. Alle hoge officieren worden ontboden.\u2019", "Wests gezicht betrok. \u2018Ik kom zo snel mogelijk.\u2019 De sergeant bracht hem een saluut en beende weg.", "\u2018Wat was dat allemaal?\u2019 vroeg Jezal achteloos, kijkend naar een klerk die achter een vel papier dat hij had laten vallen aan rende.", "\u2018Angland. Die koning van de Noordmannen, Bethod.\u2019 West sprak de naam met een boze blik uit, alsof hij bitter smaakte. \u2018Ze zeggen dat hij al zijn vijanden in het noorden heeft verslagen en nu aanstuurt op een oorlog met de Unie.\u2019", "\u2018Nou, als hij wil vechten\u2026\u2019 zei Jezal luchtig. Oorlog was wat hem betrof prima, een uitstekende kans op eer en positieverbetering. Het vel papier dwarrelde in de lichte bries langs zijn laarzen, gevolgd door de hijgende klerk. Jezal grijnsde hem na toen hij langsholde, bijna voorovergebogen in zijn onhandige pogingen het vel papier te grijpen.", "De majoor griste het groezelige document uit de lucht en gaf het de klerk aan. \u2018Dank u, meneer,\u2019 zei de man met een zielig dankbare blik op zijn bezwete gezicht, \u2018hartelijk dank!\u2019", "\u2018Geen enkele moeite,\u2019 mompelde West, en de klerk maakte een kruiperige buiging en haastte zich op weg. Jezal was teleurgesteld. Het was best een amusante achtervolging geweest. \u2018Er kan wel oorlog komen, maar dat is nu wel het minste van mijn problemen.\u2019 West zuchtte diep. \u2018Mijn zus is in Adua.\u2019", "\u2018Ik wist niet dat je een zus had.\u2019", "\u2018Nou, die heb ik. En ze is hier.\u2019", "\u2018Nou en?\u2019 Jezal stond niet bepaald te popelen om over de zus van de majoor te horen. West had zich dan misschien opgewerkt, maar de rest van zijn familie was de moeite van het opmerken niet waard. Hij wilde best arme burgermeisjes ontmoeten om misbruik van te maken, of rijke, adellijke meisjes die hij misschien kon trouwen, maar alles ertussenin was niet van belang.", "\u2018Nou, mijn zus kan best charmant zijn, maar ze is ook een beetje\u2026 onconventioneel. Ze kan nogal onhandelbaar zijn als ze de verkeerde bui heeft. Eigenlijk zorg ik liever voor een meute Noordmannen dan voor haar.\u2019", "\u2018Kom nou, West,\u2019 zei Jezal afwezig, amper op zijn woorden lettend. \u2018Zo lastig kan ze toch vast niet zijn.\u2019", "Het gezicht van de majoor klaarde op. \u2018Nou, ik ben blij dat je dat zegt. Ze heeft altijd graag de Agriont willen zien, en ik zeg al jaren dat ik haar zal rondleiden als ze een keer komt. We hadden het eigenlijk voor vandaag geregeld.\u2019 Jezal kreeg een voorgevoel. \u2018Maar nu ik ben ontboden\u2026\u2019", "\u2018Maar ik heb zelf zo weinig tijd!\u2019 jammerde Jezal.", "\u2018Ik beloof dat ik het weer goedmaak. We zien je over een uur in mijn kamer.\u2019", "\u2018Wacht even\u2026\u2019 Maar West beende al weg.", "Laat haar niet al te lelijk zijn, bad Jezal toen hij langzaam de deur naar majoor Wests vertrekken naderde en zijn onwillige vuist omhoogdeed om aan te kloppen. Laat haar alsjeblieft niet al te lelijk zijn. En ook niet al te dom. Alles behalve een middag verspild aan een stomme meid. Zijn hand was halverwege naar de deur toen hij zich bewust werd van stemverheffing binnen. Hij bleef schuldbewust in de gang staan, bracht zijn oor steeds dichter naar het hout en hoopte iets complimenteus over zichzelf te horen.", "\u2018\u2026 en je kamermeid dan?\u2019 vroeg majoor Wests gedempte stem, die bijzonder ontstemd klonk.", "\u2018Ik heb haar thuis moeten laten, want er was een heleboel te doen. Er is al maanden niemand meer geweest.\u2019 De zus van West. Jezals moed zonk hem in de schoenen. Een lage stem; ze klonk dik. Jezal kon niet in de Agriont rondwandelen met een dik meisje aan zijn arm. Dat zou zijn reputatie om zeep helpen.", "\u2018Maar je kunt niet zomaar in je eentje door de stad zwerven!\u2019", "\u2018Ik ben hier toch ook gekomen? Je vergeet wie we zijn, Collem. Ik kan best zonder bediende. Voor de meeste mensen hier ben ik z\u00e9lf nauwelijks meer dan een bediende. Bovendien kan je vriend kapitein Luthar voor me zorgen.\u2019", "\u2018Dat is nog erger, zoals je verdomd goed weet!\u2019", "\u2018Nou, ik kon toch niet weten dat je het zo druk had? Ik had gedacht dat je wel tijd vrij zou maken voor je eigen zus.\u2019 Ze klonk niet ontzettend dom, en dat was een troost, maar wel dik en nu ook nog twistziek. \u2018Ben ik niet veilig bij je vriend?\u2019", "\u2018Hij is best een goeie kerel, maar is hij veilig bij jou?\u2019 Jezal wist niet zeker wat de majoor bedoelde met die opmerking. \u2018En alleen rondwandelen door de Agriont, met een man die je amper kent? Doe niet zo achterlijk, ik ken je wel beter! Wat moeten de mensen ervan denken?\u2019", "\u2018Daar schijt ik op.\u2019 Jezal ging met een ruk achteruit van de deur. Hij was niet gewend dames dat soort taal te horen bezigen. Dik, twistziek en grofgebekt, verdomme. Dit was misschien nog erger dan hij al had gevreesd. Hij keek door de gang en overwoog ervandoor te gaan, nu al een uitvlucht bedenkend. Maar verdomd als het niet waar was, er kwam iemand de trap op. Hij kon niet weg zonder dat hij werd gezien. Hij zou gewoon moeten aankloppen en het maar moeten doorstaan. Hij knarste op zijn tanden en klopte met tegenzin aan.", "De stemmen vielen plotseling stil, en Jezal toverde een ongebruikelijk vriendelijke glimlach op zijn gezicht. Laat de foltering maar beginnen. De deur zwaaide open.", "Om een of andere reden had hij een soort van kleinere, dikkere versie van majoor West verwacht, in een jurk. Hij had zich danig vergist. Ze was misschien iets voller dan de mode was, aangezien iedereen nu mager wilde zijn, maar je kon haar niet dik noemen, nee, helemaal niet dik. Ze had donkere haren en een donkere huid, iets donkerder dan in het algemeen ideaal zou worden gevonden. Hij wist dat een dame zo veel mogelijk uit de zon moest blijven, maar toen hij naar haar keek, kon hij zich eigenlijk niet meer herinneren waarom. Haar ogen waren heel donker, bijna zwart, en dit jaar waren blauwe ogen zeer in trek, maar die van haar glansden in het vage licht in de deuropening op een behoorlijk betoverende manier.", "Ze glimlachte naar hem. Het was een vreemd soort glimlach, aan de ene kant hoger dan aan de andere. Hij kreeg er een beetje een ongemakkelijk gevoel van, alsof zij iets grappigs wist wat hem ontging. Maar toch, een uitstekend gebit, heel wit en glanzend. Jezals boosheid verdween snel. Hoe langer hij naar haar keek, hoe meer hij aan haar uiterlijk wende en hoe minder ruimte er in zijn hoofd was voor zinnige gedachten.", "\u2018Hallo,\u2019 zei ze.", "Zijn mond ging een stukje open, uit gewoonte, maar er kwam niets uit. Zijn geest was een lege bladzijde.", "\u2018En jij moet kapitein Luthar zijn?\u2019", "\u2018Eh\u2026\u2019", "\u2018Ik ben Collems zus, Ardee.\u2019 Ze sloeg zichzelf tegen het voorhoofd. \u2018Maar wat ben ik toch een idioot. Collem heeft je vast al alles over me verteld. Ik weet dat jullie dikke vrienden zijn.\u2019", "Jezal wierp een onbehaaglijke blik op de majoor, die naar hem terugfronste en enigszins ontdaan leek. Hij kon moeilijk zeggen dat hij tot die ochtend niets van haar bestaan had geweten. Hij zocht wanhopig naar een zelfs maar mild amusant antwoord, maar er schoot hem niets te binnen.", "Ardee pakte hem bij zijn elleboog en trok hem de kamer in, al die tijd pratend. \u2018Ik weet dat je een geweldige schermer bent, maar ik heb ook gehoord dat je humor nog scherper is dan je zwaard. Zozeer zelfs, dat je bij je vrienden alleen je zwaard gebruikt omdat je humor veel te dodelijk is.\u2019 Ze keek hem verwachtingsvol aan. Stilte.", "\u2018Nou,\u2019 mompelde hij, \u2018ik scherm inderdaad wel eens.\u2019 Zielig. Vreselijk.", "\u2018Is dit de juiste man, of hebben we hier de tuinier?\u2019 Ze keek hem aan met een vreemde blik, die moeilijk te peilen viel. Misschien was het dezelfde soort blik waarmee Jezal een paard zou bekijken dat hij overwoog te kopen: behoedzaam, onderzoekend, indringend en een heel klein beetje minachtend. \u2018Zelfs de tuiniers hebben hier prachtige uniformen, zo schijnt het.\u2019", "Jezal was er bijna zeker van dat het een soort van belediging was, maar hij had het te druk met iets grappigs bedenken om er al te veel aandacht aan te besteden. Hij wist dat hij nu iets moest zeggen of anders de rest van de dag in beschaamd stilzwijgen moest doorbrengen, dus deed hij zijn mond open en vertrouwde op het geluk. \u2018Het spijt me als ik nogal aangeslagen lijk, maar majoor West is zo'n onaantrekkelijke kerel. Hoe had ik zo'n beeldschone zus kunnen verwachten?\u2019", "West proestte van het lachen. Zijn zus trok haar wenkbrauwen op en telde af op haar vingers: \u2018Mild beledigend ten opzichte van mijn broer, dat is goed. Enigszins amusant, dat is ook goed. Eerlijk, en dat is verfrissend, en uitzinnig complimenteus over mij, wat natuurlijk uitstekend is. Een beetje laat, maar over het geheel genomen het wachten waard.\u2019 Ze keek Jezal in zijn ogen. \u2018Misschien is deze middag toch niet helemaal verloren.\u2019", "West liep naar de deur. \u2018Ik vrees dat ik jullie alleen moet laten, zodat jullie elkaar voor schut kunnen zetten. Maarschalk Burr verwacht me. Niets doen wat ik ook niet zou doen, h\u00e8?\u2019 Die opmerking leek aan Jezal gericht, maar West keek zijn zus aan.", "\u2018Dan is dus praktisch alles toegestaan,\u2019 zei ze met een blik op Jezal. Stomverbaasd constateerde hij dat hij bloosde als een klein meisje, dus hoestte hij en keek naar zijn schoenen.", "West sloeg zijn ogen ten hemel. \u2018Genade,\u2019 zei hij toen de deur dichtklikte.", "\u2018Wil je iets drinken?\u2019 vroeg Ardee, die al wijn in een glas schonk. Alleen met een mooie jonge vrouw. Niet echt een nieuwe ervaring, hield Jezal zich voor, en toch scheen zijn gebruikelijke zelfvertrouwen hem in de steek te hebben gelaten.", "\u2018Ja, dank je, heel vriendelijk.\u2019 Ja, iets te drinken, precies wat hij nodig had voor de zenuwen. Ze stak het glas naar hem uit en schonk voor zichzelf in. Hij vroeg zich af of een jongedame wel zou moeten drinken op dit tijdstip van de dag, maar het leek hem zinloos er iets van te zeggen. Ze was immers niet z\u00edjn zus.", "\u2018Zeg eens, kapitein, waar ken je mijn broer van?\u2019", "\u2018Nou, hij is mijn commandant, en we schermen samen.\u2019 Zijn hersens begonnen weer te werken. \u2018Maar\u2026 dat wist je vast al.\u2019", "Ze grijnsde naar hem. \u2018Natuurlijk, maar mijn gouvernante zei altijd dat je jongemannen ook hun aandeel aan de conversatie moest gunnen.\u2019", "Jezal hoestte onzeker terwijl hij slikte en knoeide wijn op zijn jasje. \u2018O, hemeltje,\u2019 zei hij.", "\u2018Hier, hou even vast.\u2019 Ze gaf hem haar glas aan, dat hij zonder nadenken aanpakte, maar toen had hij geen hand meer vrij. Toen ze met een witte zakdoek zijn borst begon te deppen, kon hij moeilijk protesteren, hoewel het nogal vrijpostig leek. Eerlijk gezegd zou hij misschien wel hebben geprotesteerd als ze niet zo verdomde mooi was. Hij vroeg zich af of ze wel besefte wat een schitterend uitzicht ze hem bood op het decollet\u00e9 van haar jurk, maar nee, natuurlijk niet; hoe kon ze? Ze was gewoon nieuw hier, niet gewend aan beschaafde manieren, ze had de argeloosheid van een plattelandsmeisje en zo\u2026 Maar het was een fraai uitzicht, dat viel niet te ontkennen.", "\u2018Zo, dat is beter,\u2019 zei ze, hoewel het deppen zo te zien geen verschil had gemaakt. Niet voor zijn uniform, in ieder geval. Ze pakte de glazen van hem aan, dronk dat van haar met een geoefende kanteling van haar hoofd in \u00e9\u00e9n teug leeg en zette ze op tafel. \u2018Zullen we gaan?\u2019", "\u2018Ja\u2026 natuurlijk. O,\u2019 en hij bood haar zijn arm aan.", "Ze troonde hem mee de gang in en de trap af, vrijuit kletsend. Het was een conversationeel offensief en, zoals maarschalk Varuz eerder al had gezegd, zijn verdediging was zwak. Hij pareerde wanhopig terwijl ze over het grote Maarschalkplein liepen, maar hij kreeg er amper een woord tussen. Het leek wel alsof Ardee hier al jaren woonde en Jezal de pummel uit de provincie was.", "\u2018Zijn de Krijgszalen daarachter?\u2019 Ze knikte in de richting van de hoge muur die het hoofdkwartier van het leger van de Unie scheidde van de rest van de Agriont.", "\u2018Inderdaad. Daar hebben de maarschalken hun werkkamers en zo. En er zijn barakken, en wapenkamers, en eh\u2026\u2019 Hij brak zijn zin af. Hij wist niet veel meer te zeggen, maar Ardee redde hem.", "\u2018Dus mijn broer moet daar wel wat voorstellen. Hij is een behoorlijk beroemde soldaat, neem ik aan. Eerste door de bres bij Ulrioch, en zo.\u2019", "\u2018Nou, ja, majoor West wordt hier bijzonder gerespecteerd\u2026\u2019", "\u2018Maar hij kan zo saai zijn, vind je ook niet? Hij vindt het zo leuk om mysterieus en kommervol te zijn.\u2019 Ze trok een vage, verstrooide glimlach en wreef peinzend over haar kin, net zoals haar broer had kunnen doen. Ze had de man perfect ge\u00efmiteerd, en Jezal moest lachen, maar hij begon zich af te vragen of ze wel zo dicht bij hem moest lopen en zijn arm op zo'n intieme manier moest vasthouden. Niet dat hij er bezwaar tegen had, natuurlijk. Integendeel, maar de mensen keken.", "\u2018Ardee\u2026\u2019 begon hij.", "\u2018Dus dan moet dit de Koningsweg zijn.\u2019", "\u2018Eh, ja. Ardee\u2026\u2019", "Ze keek op naar het prachtige standbeeld van Harod de Grote, die met zijn strenge blik ergens de verte in keek. \u2018Harod de Grote?\u2019 vroeg ze.", "\u2018Eh, ja. In de middeleeuwen, voor er een Unie was, heeft hij gestreden om de Drie Koninkrijken bijeen te brengen.\u2019 Idioot, dacht Jezal, dat weet ze allang; dat weet iedereen. \u2018Ardee, ik denk dat je broer het niet\u2026\u2019", "\u2018En dit is Bayaz, de Eerste van Magi\u00ebrs?\u2019", "\u2018Ja, hij was Harods meest vertrouwde adviseur. Ardee\u2026\u2019", "\u2018Is het waar dat ze nog altijd een zetel voor hem vrijhouden in de Gesloten Raad?\u2019", "Jezal stond hiervan te kijken. \u2018Ik had wel gehoord dat er een lege stoel stond, maar ik wist niet dat\u2026\u2019", "\u2018Ze zien er allemaal zo ernstig uit, vind je niet?\u2019", "\u2018Eh\u2026 Ik neem aan dat het ernstige tijden waren,\u2019 zei hij met een domme grijns.", "Een ridderheraut denderde door de laan op een enorm, bezweet paard, en de zon glinsterde op de gouden vleugels van zijn helm. Secretarissen stoven uiteen om hem te laten passeren, en Jezal probeerde Ardee opzij te trekken. Tot zijn grote wanhoop weigerde ze zich te verplaatsen. Het paard zoefde op enkele centimeters afstand van haar langs, zo dichtbij dat de wind haar haren in Jezals gezicht blies. Ze draaide zich naar hem om met een opgewonden blos op haar wangen, maar verder volkomen onaangedaan door haar bijna-aanvaring met ernstig letsel.", "\u2018Een ridderheraut?\u2019 vroeg ze, terwijl ze Jezals arm weer pakte en hem naar de Koningsweg dirigeerde.", "\u2018Ja,\u2019 piepte Jezal, die wanhopig probeerde zijn stem onder controle te krijgen. \u2018De ridderherauten hebben een grote verantwoordelijkheid. Ze brengen boodschappen van de koning naar alle delen van de Unie.\u2019 Zijn hart bonsde niet meer zo. \u2018Zelfs over de Cirkelzee naar Angland, Dagoska en Westhaven. Zij mogen spreken met de stem van de koning, en mogen dus alleen spreken als het om aangelegenheden van de koning gaat.\u2019", "\u2018Fedor dan Haden zat samen met mij op de boot hierheen. Hij is ook ridderheraut. We hebben uren gepraat.\u2019 Jezal probeerde zonder succes zijn verbazing te verbergen. \u2018We hebben het gehad over Adua, over de Unie, over zijn familie. Jouw naam is ook nog ter sprake gekomen, eigenlijk.\u2019 Jezal redde het weer niet om nonchalant te kijken. \u2018In verband met de volgende Wedstrijd.\u2019 Ardee boog zich nog dichter naar hem toe. \u2018Fedor was van mening dat Bremer dan Gorst je aan mootjes zal hakken.\u2019", "Jezal hoestte verstikt, maar hij herstelde zich goed. \u2018Helaas schijnen meer mensen die mening te zijn toegedaan.\u2019", "\u2018Maar jij niet, hoop ik?\u2019", "\u2018Eh\u2026\u2019", "Ze bleef staan en pakte zijn hand, en keek hem vervolgens open in de ogen. \u2018Mijn broer zegt heel goeie dingen over je, en hij is niet scheutig met lovende woorden.\u2019", "\u2018Eh\u2026\u2019 mompelde Jezal. Zijn vingers tintelden aangenaam. Haar ogen waren groot en donker, en hij merkte dat hij niet wist wat hij moest zeggen. Ze had de gewoonte om op haar onderlip te kauwen, waardoor zijn gedachten alle kanten op schoten. Een mooie, volle lip. Hij zou er zelf ook wel eens op willen kauwen. \u2018Nou, dank je.\u2019 Hij grijnsde onnozel.", "\u2018Dus dit is het park,\u2019 zei Ardee, die zich van hem afwendde om het groen te bewonderen. \u2018Het is nog mooier dan ik had verwacht.\u2019", "\u2018Eh\u2026 ja.\u2019", "\u2018Wat heerlijk, om in het middelpunt van alles te wonen. Ik heb zo'n groot deel van mijn leven aan de buitenrand doorgebracht. Er worden hier vast veel belangrijke beslissingen genomen, door veel belangrijke mensen.\u2019 Ardee streek met haar hand langs de takken van een wilg langs het pad. \u2018Collem is bang dat er misschien oorlog komt in het noorden. Hij was bezorgd om mijn veiligheid. Ik denk dat hij daarom wilde dat ik hierheen kwam. Ik vind dat hij zich te veel zorgen maakt. Wat vind jij, kapitein Luthar?\u2019", "Hij was tot een paar uur geleden zalig onwetend geweest over de politieke situatie, maar dat zou hij natuurlijk nooit kunnen zeggen. \u2018Nou,\u2019 zei hij, zich inspannend om zich de naam die was genoemd te herinneren, en vervolgde toen opgelucht: \u2018die Bethod kan wel een tik op zijn vingers gebruiken.\u2019", "\u2018Ze zeggen dat hij twintigduizend Noordmannen onder zijn banier heeft.\u2019 Ze boog zich naar hem toe. \u2018Barbaren,\u2019 mompelde ze. \u2018Wilden,\u2019 fluisterde ze. \u2018Ik heb gehoord dat hij zijn gevangenen levend vilt.\u2019", "Jezal vond dit niet bepaald een geschikt gespreksonderwerp voor een jongedame. \u2018Ardee\u2026\u2019 begon hij.", "\u2018Maar ik weet zeker dat wij vrouwen, met mannen zoals jij en mijn broer om ons te beschermen, ons nergens zorgen over hoeven maken.\u2019 Ze draaide zich om en liep door. Jezal moest zich weer haasten om haar in te halen.", "\u2018En is dat het Huis van de Maker?\u2019 Ardee knikte in de richting van de grimmige omtrekken van de reusachtige toren.", "\u2018Ja, inderdaad.\u2019", "\u2018Gaat er nooit iemand naar binnen?\u2019", "\u2018Niemand. Niet tijdens mijn leven, in ieder geval. De brug is afgesloten.\u2019 Hij keek fronsend op naar de toren. Het leek hem nu vreemd dat hij er nooit over nadacht. Als je in de Agriont woonde, stond hij er gewoon altijd. Je raakte er op een of andere manier aan gewend. \u2018Het hele gebouw is afgesloten, geloof ik.\u2019", "\u2018Afgesloten?\u2019 Ardee kwam dicht bij hem staan. Jezal keek nerveus om zich heen, maar niemand keek. \u2018Is het niet vreemd dat er niemand naar binnen gaat? Is dat niet mysterieus?\u2019 Hij voelde bijna haar adem tegen zijn hals. \u2018Ik bedoel maar, waarom trapt niemand de deur in?\u2019", "Jezal had vreselijk veel moeite om zich te concentreren met haar zo dichtbij. Hij vroeg zich een kort, zowel angstaanjagend als spannend moment af of ze misschien met hem flirtte. Nee, nee, natuurlijk niet! Ze was gewoon niet gewend aan de stad, dat was alles. De onschuldige manieren van een plattelandsmeisje\u2026 maar ze stond wel h\u00e9\u00e9l dichtbij. Was ze maar iets minder aantrekkelijk of iets minder vol zelfvertrouwen. Was ze maar een beetje minder\u2026 de zus van West.", "Hij hoestte en keek langs het pad, verstrooid hopend op afleiding. Er liepen een paar mensen, maar niemand die hij herkende, behalve\u2026 Ardees bezwering werd plotseling verbroken en Jezal voelde dat het koude zweet hem uitbrak. Een voorovergebogen gestalte, te warm gekleed op deze zonnige dag, strompelde naar hen toe, zwaar leunend op een wandelstok. Hij liep ineengedoken en grimaste bij iedere stap, en de sneller wandelende voorbijgangers liepen met een grote boog om hem heen. Jezal probeerde Ardee mee te leiden voordat hij hen zag, maar ze verzette zich met gratie en liep recht op de schuifelende inquisiteur af.", "Hij tilde met een ruk zijn hoofd op toen ze hem naderden, en zijn ogen fonkelden van herkenning. Jezals moed zonk hem in de schoenen. Nu konden ze hem niet meer ontlopen.", "\u2018Ach, kapitein Luthar,\u2019 zei Glokta hartelijk, terwijl hij iets te dichtbij kwam en hem de hand drukte, \u2018wat een genoegen! Ik sta ervan te kijken dat Varuz u al zo vroeg heeft laten gaan. Hij wordt zeker milder op zijn oude dag.\u2019", "\u2018De maarschalk is nog altijd zeer veeleisend,\u2019 snauwde Jezal.", "\u2018Ik hoop dat mijn practici u laatst 's avonds niet te zeer hebben verontrust.\u2019 De inquisiteur schudde droevig zijn hoofd. \u2018Ze hebben geen manieren. Helemaal geen manieren. Maar ze zijn de allerbesten in wat ze doen! Ik zweer het, de koning heeft geen waardevollere dienaren.\u2019", "\u2018Ik neem aan dat we de koning allemaal op onze eigen wijze dienen.\u2019 Er klonk iets meer vijandigheid in Jezals stem door dan zijn bedoeling was geweest.", "Als Glokta beledigd was, dan liet hij daar niets van merken. \u2018Juist. Ik geloof niet dat ik uw vriendin ken.\u2019", "\u2018Nee, dit is\u2026\u2019", "\u2018Eigenlijk kennen we elkaar wel,\u2019 zei Ardee tot Jezals grote verbazing, terwijl ze haar hand naar de inquisiteur uitstak. \u2018Ardee West.\u2019", "Glokta's wenkbrauwen kwamen omhoog. \u2018Nee toch!\u2019 Hij boog zich stram voorover om haar hand te kussen. Jezal zag zijn mond vertrekken toen hij weer overeind kwam, maar de tandeloze grijns was al snel terug. \u2018Collem Wests zusje! Maar je bent zo veranderd.\u2019", "\u2018In goede zin, hoop ik,\u2019 zei ze lachend. Jezal voelde zich vreselijk opgelaten.", "\u2018En jij bent ook veranderd, Sand.\u2019 Ardee keek plotseling heel droevig. \u2018Mijn hele familie was zo ongerust. We hoopten vurig dat je veilig zou terugkeren.\u2019 Jezal zag een spastische trek over Glokta's gezicht glijden. \u2018Toen hoorden we dat je gewond was\u2026 Hoe gaat het met je?\u2019", "De inquisiteur keek Jezal aan met ogen zo koud als een langzame dood. Jezal staarde naar zijn laarzen en voelde een brok angst in zijn keel. Hij hoefde toch niet bang te zijn voor die kreupele? Maar op een of andere manier wenste hij dat hij nu schermtraining had. Glokta staarde Ardee aan, zijn linkeroog trilde een beetje, en zij keek hem onbevreesd aan, met haar ogen vol zwijgende ongerustheid.", "\u2018Het gaat me goed. Zo goed als te verwachten valt.\u2019 Hij had een heel merkwaardige uitdrukking op zijn gezicht. Jezal had zich nog nooit zo slecht op zijn gemak gevoeld. \u2018Dank je dat je het vraagt. Echt. Dat doet nooit iemand.\u2019", "Er viel een onbehaaglijke stilte. De inquisiteur draaide zijn nek opzij en er klonk een luide klik. \u2018Ah!\u2019 zei hij, \u2018daar had ik hem. Het was een genoegen jullie weer te zien, maar de plicht roept.\u2019 Hij trakteerde hun op nog zo'n weerzinwekkende glimlach en hobbelde weg, met zijn linkervoet slepend door het grind.", "Ardee keek zijn vergroeide rug fronsend na terwijl hij langzaam weghinkte. \u2018Het is zo droevig,\u2019 zei ze heel zachtjes.", "\u2018Wat?\u2019 mompelde Jezal. Hij dacht aan die grote, bleke smeerlap op straat, met die samengeknepen roze ogen. De gevangene met de zak over zijn hoofd. We dienen de koning allemaal op onze eigen wijze. Juist, ja. Hij huiverde onwillekeurig.", "\u2018Hij en mijn broer waren vroeger behoorlijk hecht. Hij heeft een zomer bij ons gelogeerd. Mijn familie was zo trots dat hij te gast was; het was beschamend. Hij schermde iedere dag met mijn broer, en hij won altijd. Zoals hij bewoog, dat was echt iets bijzonders. Sand dan Glokta. Hij was de helderste ster aan de hemel.\u2019 Ze liet die veelzeggende halve glimlach weer zien. \u2018En nu hoor ik dat jij dat bent.\u2019", "\u2018Eh\u2026\u2019 zei Jezal, niet zeker of ze hem nu een compliment gaf of hem bespotte. Hij kon zich niet aan de indruk onttrekken dat hij die dag twee keer bij het schermen was verslagen, eenmaal door de broer en eenmaal door de zus.", "Hij vermoedde eigenlijk dat de zus hem zijn zwaarste nederlaag had bezorgd."], "Text/chap08.html": ["Het ochtendritueel", "Het was een stralende zomerdag, en het park was vol kleurrijk geklede dagjesgasten. Kolonel Glokta schreed met kwieke pas naar een of andere gewichtige bijeenkomst, terwijl mensen respectvol bogen en opzij gingen om ruimte voor hem te maken. Hij negeerde de meesten, maar schonk de belangrijke zijn stralende glimlach. De gelukkige uitverkorenen lachten breed naar hem terug, dolblij dat ze waren opgemerkt.", "\u2018We dienen de koning allemaal op onze eigen wijze,\u2019 jammerde kapitein Luthar, reikend naar zijn ijzer, maar Glokta was veel te snel voor hem. Zijn wapen flitste bliksemsnel en doorstak de hals van die snerende idioot.", "Er spetterde bloed over Ardees gezicht. Ze klapte verrukt in haar handen en keek Glokta met glinsterende ogen aan.", "Luthar scheen verbaasd te zijn dat hij werd gedood. \u2018Hah. Juist,\u2019 zei Glokta glimlachend. De kapitein viel voorover op zijn gezicht, terwijl het bloed uit zijn doorboorde keel gutste. De menigte juichte goedkeurend en Glokta maakte een diepe, sierlijke buiging. Het gejuich verdubbelde in volume.", "\u2018O, kolonel, dat moet je niet doen,\u2019 mompelde Ardee terwijl Glokta het bloed van haar wang likte.", "\u2018Wat moet ik niet doen?\u2019 gromde hij, terwijl hij haar in zijn armen omlaagzwaaide en haar vurig kuste. De menigte werd uitzinnig. Ze hijgde toen hij zich van haar losmaakte en keek naar hem op met die grote donkere ogen van haar, met haar lippen een stukje vaneen.", "\u2018E hoof-ecco wi-ju pgekuh,\u2019 zei ze met een kokette glimlach.", "\u2018H\u00e8?\u2019 De menigte was stilgevallen, verdomme, en zijn linkerzij begon gevoelloos te worden.", "Ardee raakte teder zijn wang aan. \u2018E hoof-ecco!\u2019 schreeuwde ze.", "Er werd aan de deur geklopt. Glokta's ogen sprongen open.", "Waar ben ik? Wie ben ik?", "O, nee.", "O, ja. Hij besefte meteen dat hij in een verkeerde houding had geslapen, dat zijn lichaam gedraaid onder de dekens lag en dat zijn gezicht in het kussen gedrukt werd. Zijn hele linkerkant was verdoofd.", "Het geklop op de deur werd luider. \u2018E hoof-ecco!\u2019 klonk Vorsts tongloze gebrul vanaf de andere kant.", "Er trok een pijnscheut door Glokta's nek toen hij probeerde zijn hoofd van het kussen te tillen. Ah, niets beter om de geest op gang te helpen dan de eerste spastische spiersamentrekking van de dag. \u2018Ja!\u2019 kraakte hij, \u2018ik kom er zo aan, verdomme!\u2019", "De zware voetstappen van de albino bonkten weg door de gang. Glokta bleef even stil liggen en bewoog toen voorzichtig zijn rechterarm, heel langzaam, met raspende adem van de inspanning, en probeerde zich op zijn rug te draaien. Hij balde zijn vuist toen het getintel in zijn linkerbeen begon. Bleef dat kolereding maar verdoofd. Maar de pijn kwam nu snel op. Hij werd zich ook bewust van een onplezierige geur. Verdomme. Ik heb mezelf weer ondergescheten.", "\u2018Barnam!\u2019 jammerde Glokta. Hij wachtte hijgend, terwijl zijn linkerzij nu werkelijk bonsde van pijn. Waar is die ouwe idioot? \u2018Barnam!\u2019 schreeuwde hij uit volle borst.", "\u2018Alles goed, meneer?\u2019 klonk de stem van de dienaar door de deur.", "Alles goed? Alles goed? Stomme ouwe zak. Wanneer was voor het laatst alles goed met mij, denk je? \u2018Nee, verdomme! Ik heb het bed bevuild!\u2019", "\u2018Ik heb water verwarmd voor een bad, meneer. Kunt u opstaan?\u2019", "Eenmaal eerder had Vorst de deur in moeten trappen. Misschien zou ik hem 's nachts open moeten laten, maar hoe zou ik dan kunnen slapen? \u2018Ik denk dat ik het wel red,\u2019 siste Glokta, met zijn tong tegen zijn lege tandvlees gedrukt terwijl hij zich met trillende armen uit bed en op de stoel ernaast hees.", "Zijn groteske, teenloze linkerbeen kromde naar binnen, nog altijd niet luisterend naar zijn wil. Hij loerde er met een brandende haat op neer. Lelijk kloteding. Walgelijke, nutteloze homp vlees. Waarom hebben ze je er niet gewoon afgehakt? Waarom laat ik dat niet alsnog doen? Maar hij wist wel waarom. Met zijn been er nog aan kon hij tenminste doen alsof hij nog een halve man was. Hij stompte boos op zijn verschrompelde dij en had daar onmiddellijk spijt van. Stom, stom. De pijn kroop langs zijn rug omhoog, een stukje heviger dan daarvoor, en met elke tel erger. Kom nou, kom nou, laten we geen ruzie maken. Hij begon zachtjes over het weggeteerde vlees te wrijven. We zitten aan elkaar vast, dus waarom folter je me zo?", "\u2018Kunt u naar de deur komen, meneer?\u2019 Glokta trok zijn neus op van de stank, pakte zijn stok en duwde zich langzaam en zeer pijnlijk overeind. Hij hobbelde door de kamer, gleed halverwege bijna uit, maar wist zich met een helse pijnscheut overeind te houden. Hij draaide de sleutel om in het slot, leunde tegen de muur om in evenwicht te blijven en trok de deur open.", "Barnam stond met uitgestoken armen voor de deur, klaar om hem op te vangen. De schande. Dat ik, Sand dan Glokta, de grootste zwaardvechter die de Unie ooit heeft gekend, naar mijn bad moet worden geholpen door een oude man, zodat ik mijn eigen stront kan wegwassen. Ze zullen nu wel hard lachen, al die idioten die ik heb verslagen, als ze me zich nog herinneren. Ik zou nu ook lachen, als het niet zo'n pijn deed. Maar hij legde zonder klagen zijn arm om Barnams schouders, die het gewicht van zijn linkerbeen overnam. Wat heeft het immers voor zin? Ik kan het me net zo goed gemakkelijk maken. Zo gemakkelijk mogelijk.", "Glokta haalde diep adem. \u2018Rustig, mijn been is nog niet wakker.\u2019 Ze hinkten en stommelden door de gang, die iets te smal was voor hen naast elkaar. De badkamer leek wel een mijl ver weg. Of meer. Ik loop liever honderd mijl zoals ik vroeger was, dan naar de badkamer zoals ik nu ben. Maar dat is gewoon pech, h\u00e8? Je kunt niet meer terug. Nooit meer.", "De stoom voelde heerlijk warm aan op Glokta's klamme huid. Terwijl Barnam hem onder zijn armen vasthield, tilde hij langzaam zijn rechterbeen op en legde het voorzichtig in het water. Verdomme, dat is heet. De oude dienaar hielp hem zijn andere been in bad te krijgen en liet hem toen, nog steeds vasthoudend onder zijn armen, als een kind in bad zakken, tot hij tot aan zijn kin in het water zat.", "\u2018Ahhh.\u2019 Glokta plooide zijn lippen in een tandeloze glimlach. \u2018Heet als de oven van de Maker, Barnam, precies zoals ik het graag heb.\u2019 De hitte trok nu in zijn been en de pijn zakte weg. Nee, niet weg. Nooit weg. Maar beter. Een stuk beter. Glokta begon bijna het gevoel te krijgen dat hij weer een dag aan zou kunnen. Je moet leren van de kleine dingen in het leven te genieten, zoals een warm bad. Je moet wel van de kleine dingen genieten als je niks anders hebt.", "Practicus Vorst wachtte beneden op hem in het kleine eetzaaltje, met zijn reusachtige lichaam in een lage stoel tegen de muur geperst. Glokta liet zich in de andere stoel zakken en ving een vlaag havermoutgeur op uit de kom, waarin een houten lepel rechtop stond zonder de zijkant te raken. Zijn maag borrelde en het water liep hem in de mond. Alle symptomen, in feite, van extreme misselijkheid.", "\u2018Hoera!\u2019 riep Glokta. \u2018Weer havermout!\u2019 Hij keek naar de roerloze practicus. \u2018Havermout met honing, geschikt voor een koning, havermout met honing, je reinste beloning!\u2019", "De roze ogen knipperden niet.", "\u2018Het is een kinderrijmpje. Mijn moeder zong het vroeger voor me. Ik verrekte het alleen nog steeds om die smurrie te eten. Maar nu,\u2019 hij roerde met de lepel, \u2018krijg ik er maar geen genoeg van.\u2019", "Vorst staarde hem aan.", "\u2018Gezond,\u2019 zei Glokta, die een mondvol zoete brij naar binnen wurgde en de lepel weer vol schepte, \u2018heerlijk,\u2019 terwijl hij nog wat meer doorslikte, \u2018en het grote voordeel is,\u2019 hij kokhalsde een beetje bij de volgende hap, \u2018dat je het niet hoeft te kauwen.\u2019 Hij duwde de grotendeels nog volle kom weg en smeet de lepel erachteraan. \u2018Hmm,\u2019 snorde hij. \u2018Een goed ontbijt is een goed begin van de dag. Wat jij?\u2019", "Het was net als staren naar een witgekalkte muur, maar dan zonder alle emotie.", "\u2018Dus de hoofdlector wil me weer spreken?\u2019", "De albino knikte.", "\u2018En wat zou onze illustere leider van ons soort mensen willen?\u2019", "Een schouderophalen.", "\u2018Hmm.\u2019 Glokta likte de restjes havermout van zijn tandvlees. \u2018Lijkt hij je in een goeie bui?\u2019", "Nog een schouderophalen.", "\u2018Kom, kom, practicus Vorst, niet alles in \u00e9\u00e9n keer vertellen. Dat kan ik niet verhapstukken.\u2019", "Stilte. Barnam kwam binnen en ruimde de kom weg. \u2018Blieft u nog iets anders, meneer?\u2019", "\u2018Zeker weten. Een groot stuk half rauw vlees en een lekkere knapperige appel.\u2019 Hij keek practicus Vorst aan. \u2018Ik was als kind dol op appels.\u2019", "Hoe vaak heb ik die grap al gemaakt? Vorst keek onbewogen terug; geen lachje te bespeuren. Glokta wendde zich naar Barnam, en de oude man glimlachte vermoeid.", "\u2018Ach, nou,\u2019 zuchtte Glokta. \u2018Je moet toch blijven hopen, h\u00e8?\u2019", "\u2018Natuurlijk, meneer,\u2019 mompelde de dienaar op weg naar de deur.", "Is dat zo?", "De werkkamer van de hoofdlector was op de hoogste verdieping van het Huis van Vragen, en het was een heel eind naar boven. Erger nog, het was druk in de gangen. Practici, klerken, inquisiteurs, kruipend als mieren door een ingezakte mestvaalt. Telkens als Glokta hun blikken op zich voelde, hinkte hij glimlachend en met opgeheven hoofd verder. Telkens als hij wist dat hij alleen was, bleef hij hijgend, zwetend en vloekend staan en wreef woest het aarzelende leven terug in zijn been.", "Waarom moet het zo hoog zijn? vroeg hij zich af terwijl hij door de schemerige gangen en over de wenteltrappen van het doolhofachtige gebouw strompelde. Tegen de tijd dat hij de wachtkamer had bereikt, was hij uitgeput en haalde hij gierend adem, en zijn linkerhand deed pijn van de knop van zijn wandelstok.", "De secretaris van de hoofdlector keek hem argwanend aan van achter een grote donkere schrijftafel die de halve kamer in beslag nam. Er stonden een paar stoelen tegenover waar mensen tijdens het wachten zenuwachtig konden worden, en twee forse practici stonden aan weerszijden van de hoge dubbele deuren naar de werkkamer, zo stil en grimmig dat ze deel leken uit te maken van het meubilair.", "\u2018Hebt u een afspraak?\u2019 wilde de secretaris op hoge toon weten.", "Je weet wie ik ben, opgeblazen etterbak. \u2018Natuurlijk,\u2019 snauwde Glokta. \u2018Denk je dat ik helemaal hierheen ben gehinkt om je schrijftafel te bewonderen?\u2019", "De secretaris keek hem langs zijn neus aan. Hij was een bleke, knappe jongeman met een volle bos stroblond haar. De pompeuze vijfde zoon van een lagere edele met overactieve lendenen, en hij denkt dat hij mij kan koeioneren? \u2018En uw naam is?\u2019 vroeg hij spottend.", "Glokta's geduld was al bijna op door de klim. Hij sloeg met zijn wandelstok op de schrijftafel, waardoor de secretaris bijna opsprong uit zijn stoel. \u2018Wat ben jij eigenlijk? Een of andere imbeciel? Hoeveel kreupele inquisiteurs h\u00e9bben we hier?\u2019", "\u2018Eh\u2026\u2019 zei de secretaris, terwijl zijn lippen nerveus bewogen.", "\u2018Eh? Eh? Is dat een aantal? Zeg op!\u2019", "\u2018Nou, ik\u2026\u2019", "\u2018Ik ben Glokta, stommeling! Inquisiteur Glokta!\u2019", "\u2018Ja, meneer, ik\u2026\u2019", "\u2018Hijs je vette reet uit die stoel, dwaas! Laat me niet wachten!\u2019 De secretaris sprong op, haastte zich naar de deuren, duwde er een open en ging respectvol opzij. \u2018Dat is beter,\u2019 gromde Glokta, die achter hem aan schuifelde. Hij keek op naar de practici toen hij langshinkte. Hij was er bijna zeker van dat een van hen heel lichtjes glimlachte.", "De kamer was amper veranderd sinds hij hier voor het laatst was geweest, zes jaar geleden. Het was een enorme, ronde ruimte, met een gewelfd plafond waarin stenen waterspuwers waren aangebracht en waarvan het reusachtige raam een spectaculair uitzicht bood op de spitsen van de universiteit, een groot deel van de buitenmuur van de Agriont en de omtrekken van het Huis van de Maker daarachter.", "De kamer was grotendeels voorzien van boekenplanken en kasten, waarin netjes gerangschikte dossiers en documenten hoog waren opgetast. Een paar donkere portretten staarden omlaag vanaf de kale witte muren, waaronder een enorm portret van de huidige koning van de Unie als jongeman, met een wijze en strenge uitstraling. Ongetwijfeld geschilderd voordat hij een seniele ouwe gek werd. Tegenwoordig druipt hij minder van het gezag dan van het kwijl. Er stond een zware ronde tafel midden in de kamer, waarop in schitterend detail een kaart van de Unie was geschilderd. Elke stad waarin zich een afdeling van de Inquisitie bevond, was voorzien van een edelsteen, en een kleine zilveren replica van Adua rees in het midden uit de tafel op.", "De hoofdlector zat in een antieke hoge stoel aan zijn werktafel, diep in gesprek met een andere man: een magere, kalende, zuur kijkende oude kerel in een donkere mantel. Sult keek vrolijk op toen Glokta naar hen toe sjokte, maar de gezichtsuitdrukking van de andere man veranderde amper.", "\u2018Ach, inquisiteur Glokta, wat fijn dat u kon komen. Kent u toezichtgeneraal Halleck?\u2019", "\u2018Ik heb het genoegen nog niet gehad,\u2019 antwoordde Glokta. Niet dat het me erg genoeglijk lijkt. De oude bureaucraat stond op en drukte Glokta zonder enthousiasme de hand.", "\u2018En dit is een van mijn inquisiteurs, Sand dan Glokta.\u2019", "\u2018Ja, inderdaad,\u2019 mompelde Halleck. \u2018U zat vroeger bij het leger, geloof ik. Ik heb u een keer zien schermen.\u2019", "Glokta tikte met de stok tegen zijn been. \u2018Dat is al een tijdje geleden.\u2019", "\u2018Inderdaad.\u2019 Er viel een stilte.", "\u2018De toezichtgeneraal krijgt waarschijnlijk binnenkort een zeer aanzienlijke promotie,\u2019 zei Sult. \u2018Een zetel in de Gesloten Raad.\u2019 De Gesloten Raad? O ja? Dat is zeker een aanzienlijke promotie.", "Halleck scheen echter bepaald niet uitgelaten. \u2018Ik ga er pas van uit als het Zijne Majesteit behaagt me uit te nodigen,\u2019 snauwde hij, \u2018en eerder niet.\u2019", "Sult zweefde soepeltjes over het rotsachtige terrein. \u2018Ik ben ervan overtuigd dat de Raad u ziet als de enige kandidaat die de moeite van het voordragen waard is, nu Sepp dan Teufel niet langer in aanmerking komt.\u2019 Onze oude vriend Teufel? Niet langer in aanmerking voor wat?", "Halleck fronste zijn wenkbrauwen en schudde zijn hoofd. \u2018Teufel. Ik heb tien jaar met die man samengewerkt. Ik heb hem nooit gemogen,\u2019 of wie dan ook, zo te zien, \u2018maar ik had nooit verwacht dat hij een verrader was.\u2019", "Sult schudde droevig zijn hoofd. \u2018We betreuren het allemaal enorm, maar hier is zijn bekentenis, zwart op wit.\u2019 Hij stak met een droeve frons het vel papier omhoog. \u2018Ik vrees dat de wortels van de corruptie heel diep zitten. Wie zou dat beter weten dan ik, die de ellendige taak heeft de tuin te wieden?\u2019", "\u2018Inderdaad, inderdaad,\u2019 mompelde Halleck terwijl hij grimmig knikte. \u2018Daarvoor verdient u dankbaarheid van ons allen. En u ook, inquisiteur.\u2019", "\u2018O, nee, niet ik,\u2019 zei Glokta nederig. De drie mannen keken elkaar met geveinsd wederzijds respect aan.", "Halleck schoof zijn stoel achteruit. \u2018Nou, de belasting int zichzelf niet. Ik moet weer aan het werk.\u2019", "\u2018Geniet van uw laatste paar dagen in uw functie,\u2019 zei Sult. \u2018Ik beloof u dat de koning u snel zal uitnodigen!\u2019", "Halleck stond zichzelf een heel flauw glimlachje toe, knikte stijfjes naar hen en beende weg. De secretaris begeleidde hem naar buiten en trok de zware deur dicht. Er viel een stilte. Maar verdomd als ik degene ben die hem doorbreekt.", "\u2018Je zult je wel afvragen waar dat allemaal om ging, h\u00e8, Glokta?\u2019", "\u2018Die gedachte is bij me opgekomen, Eminentie.\u2019", "\u2018Dat geloof ik best.\u2019 Sult stond op uit zijn stoel en beende naar het raam, met zijn witgehandschoende handen achter zijn rug. \u2018De wereld verandert, Glokta, de wereld verandert. De oude orde stort ineen. Loyaliteit, plicht, trots, eer. Concepten die niet langer in de mode zijn. Waardoor zijn ze vervangen?\u2019 Hij keek even achterom en zijn lip krulde op. \u2018Inhaligheid. De kooplieden zijn de nieuwe macht in het land geworden. Bankiers, winkeliers, verkopers. Kleine mannetjes, met kleine geestjes en kleine ambitietjes. Mannen die alleen loyaal zijn aan zichzelf, die alleen een plicht hebben aan hun eigen beurs, die hun enige trots vinden in het bedriegen van hun meerderen, die hun enige eer wegen in zilveren munten.\u2019 Ik hoef dus niet te vragen hoe jij over de koopliedenklasse denkt.", "Sult keek boos naar het uitzicht en draaide zich toen weer om. \u2018Nu lijkt het wel alsof iedereen zijn zoon naar school kan sturen, zodat die een zaak kan beginnen en rijk kan worden. De koopliedengilden: de manufacturiers, de specerijenhandelaren en hun soort, ze groeien gestaag, in rijkdom en invloed. Omhooggevallen, aanstellerige burgers die hun natuurlijke meerderen de wet voorschrijven. Hun vette, graaiende vingers peuteren aan de leidsels van de macht. Ik kan het bijna niet verdragen.\u2019 Hij huiverde terwijl hij door de kamer ijsbeerde.", "\u2018Ik zal open kaart met je spelen, inquisiteur.\u2019 De hoofdlector wuifde met zijn sierlijke hand, alsof zijn eerlijkheid een geschenk van onschatbare waarde was. \u2018De Unie heeft nooit machtiger geleken, heeft nog nooit meer land omvat, maar achter die fa\u00e7ade zijn we zwak. Het is niet echt een geheim dat de koning totaal niet meer in staat is zelf beslissingen te nemen. Kroonprins Ladisla is een fatje, omringd door vleiers en idioten, die om niets anders geeft dan om gokken en kleding. Prins Raynault is veel geschikter om te regeren, maar hij is de jongere broer. De Gesloten Raad, die tot taak heeft dit zinkende schip te besturen, zit vol poseurs en intriganten. Sommigen zijn loyaal, anderen beslist niet, en allemaal willen ze de koning hun eigen kant op sturen.\u2019 Wat frustrerend, terwijl ze hem allemaal jouw kant op zouden moeten sturen, neem ik aan?", "\u2018Intussen wordt de Unie omringd door vijanden, gevaren over de grenzen en gevaren van binnenuit. Gurkhul heeft een nieuwe en felle keizer, die zijn land voorbereidt op een volgende oorlog. De Noordmannen bewapenen zich ook en sluipen langs de grenzen van Angland. In de Open Raad roepen de edelen om oude rechten, terwijl in de dorpen de boeren roepen om nieuwe.\u2019 Hij zuchtte diep. \u2018Ja, de oude orde stort in, en niemand heeft het hart of het lef om hem te ondersteunen.\u2019", "Sult zweeg even en keek op naar een van de portretten: een zware, kale man die helemaal in het wit was gekleed. Glokta herkende hem wel. Zoller, de grootste van alle hoofdlectoren. Onvermoeibare voorvechter van de Inquisitie, held van de folteraars, gesel van de trouwelozen. Hij loerde boosaardig omlaag vanaf de muur, alsof hij zelfs voorbij de grenzen van de dood verraders kon branden met zijn blik.", "\u2018Zoller,\u2019 gromde Sult. \u2018In zijn tijd ging het wel anders, kan ik je vertellen. Toen waren er geen drammende boeren, geen zwendelende kooplieden, geen chagrijnige edelen. Als mensen hun plaats vergaten, werden ze daaraan herinnerd met een hete pook, en als een zanikende rechter er iets van durfde te zeggen, werd er nooit meer iets van hem gehoord. De Inquisitie was een nobel instituut, met de beste en de intelligentste mensen. De koning dienen en trouweloosheid uitroeien waren hun enige wensen, en hun enige beloningen.\u2019 O, die goeie ouwe tijd toch.", "De hoofdlector zakte weer in zijn stoel en boog zich naar voren over de tafel. \u2018Nu is dit een plek geworden waar derde zonen van verarmde edelen hun zakken kunnen vullen met smeergeld, of waar nagenoeg crimineel tuig hun passie voor folteren kan uitleven. Onze invloed bij de koning is gestaag afgenomen en onze budgetten worden steeds verder afgeroomd. Ooit werden we gevreesd en gerespecteerd, Glokta, maar nu\u2026\u2019 Zijn we een hopeloze schijnvertoning. Sult fronste zijn voorhoofd. \u2018Nou, nu minder. Overal is intrige en verraad, en ik vrees dat de Inquisitie niet langer tegen die taak is opgewassen. Te veel superieuren zijn niet meer te vertrouwen. Ze denken niet langer aan de belangen van de koning, of van de staat, of van wie dan ook, behalve die van zichzelf.\u2019 De superieuren? Niet te vertrouwen? Ik krijg bijna een flauwte! Sults frons werd nog dieper. \u2018En nu is Feekt dood.\u2019", "Glokta keek op. Dat is w\u00e9l nieuws. \u2018De kanselier?\u2019", "\u2018Morgenochtend zal het algemeen bekend zijn. Hij is een paar nachten geleden plotseling overleden, toen jij bezig was met je vriend Ruis. Er zijn nog wel wat vragen rondom zijn dood, maar de man was al bijna negentig. Het is verbazingwekkend dat hij het zo lang heeft uitgehouden. De gouden kanselier, noemden ze hem, de grootste politicus van zijn tijd. Op dit moment zijn ze zijn beeltenis in steen aan het uithouwen, die een plekje zal krijgen langs de Koningsweg.\u2019 Sult snoof. \u2018Het grootste geschenk waar ieder van ons op kan hopen.\u2019", "De hoofdlector kneep zijn ogen samen tot blauwe spleetjes. \u2018Mocht je nog de kinderlijke opvatting hebben dat de Unie wordt bestuurd door de koning, of door die zwammende blauwbloedige dwazen in de Open Raad, dan kun je dat rustig vergeten. De Gesloten Raad, d\u00e1\u00e1r ligt de macht. Sinds de koning ziek is meer dan ooit. Twaalf mannen in twaalf grote, ongemakkelijke stoelen, onder wie ikzelf. Twaalf mannen met heel uiteenlopende idee\u00ebn, en twintig jaar lang, in oorlog of vrede, hield Feekt ons in evenwicht. Hij speelde de Inquisitie uit tegen de rechters en de bankiers tegen de militairen. Hij was de spil waarom het koninkrijk draaide, de fundering waarop het rustte, en zijn dood heeft een leemte achtergelaten. Allerlei gapende gaten, en er zullen mensen naar voren springen om die te vullen. Ik heb het gevoel dat die jengelende ezel van een Marovia, die weekhartige hoogrechter, die ongevraagde voorvechter van de gewone man, de voorste in de rij zal zijn. Het is een instabiele, gevaarlijke situatie.\u2019 De hoofdlector plantte ferm zijn vuisten op tafel. \u2018We moeten ervoor zorgen dat de verkeerde mensen er geen misbruik van maken.\u2019", "Glokta knikte. Ik geloof dat ik snap wat je bedoelt, hoofdlector. We moeten ervoor zorgen dat w\u00edj er misbruik van maken, en niemand anders.", "\u2018Ik hoef je niet te vertellen dat de positie van kanselier een van de machtigste in het rijk is. Het innen van belastingen, de schatkist, de muntslagerijen van de koning, dat alles valt onder hem. Geld, Glokta, geld. En geld is macht, dat hoef ik jou niet te vertellen. Er wordt morgen een nieuwe kanselier aangesteld. De belangrijkste kandidaat was onze vroegere meester van de Munt, Sepp dan Teufel.\u2019 Ik snap het. Ik heb zo'n vermoeden dat hij niet langer in aanmerking komt.", "Sults lip krulde op. \u2018Teufel had nauwe betrekkingen met de koopliedengilden, en vooral de manufacturiers.\u2019 Zijn sneer werd een frons. \u2018Daarnaast was hij een goede relatie van hoogrechter Marovia. Dus je begrijpt wel dat hij niet echt een geschikte keus voor de positie van kanselier zou zijn geweest.\u2019 Nee, inderdaad. Niet echt geschikt. \u2018Toezichtgeneraal Halleck is een veel betere keus, vind ik.\u2019", "Glokta keek naar de deur. \u2018Hij? Kanselier?\u2019", "Sult stond glimlachend op en liep naar een kast tegen de muur. \u2018Er is eigenlijk niemand anders. Iedereen heeft de pest aan hem, en hij heeft de pest aan iedereen, behalve aan mij. Bovendien is hij een halsstarrige conservatief, die de koopliedenklasse en alles waar die voor staat veracht.\u2019 Hij deed de kast open en haalde er twee glazen en een mooie karaf uit. \u2018Hoewel hij niet direct een vriendelijk gezicht in de Raad zal zijn, zal hij wel sympathiseren met ons, en verdomde vijandig zijn tegenover alle anderen. Ik kan me amper een geschiktere kandidaat voorstellen.\u2019", "Glokta knikte. \u2018Hij lijkt me eerlijk.\u2019 Maar niet zo eerlijk dat ik het hem zou toevertrouwen me in bad te doen. Jij wel, Eminentie?", "\u2018Ja,\u2019 zei Sult, \u2018hij zal zeer waardevol voor ons zijn.\u2019 Hij schonk twee glazen dieprode wijn in. \u2018En als bonus heb ik ook een sympathiserende nieuwe meester van de Munt weten te regelen. Ik hoor dat de manufacturiers bijna hun tong afbijten van woede. Marovia is ook niet zo blij, die klootzak.\u2019 Sult grinnikte zachtjes. \u2018Allemaal goed nieuws, en dat hebben we aan jou te danken.\u2019 Hij stak een van de glazen naar Glokta uit.", "Gif? Een langzame dood, stuipend en kotsend op de prachtige moza\u00efekvloer van de hoofdlector? Of gewoon voorover, met mijn gezicht op zijn schrijftafel? Maar hij kon eigenlijk niet anders dan het glas aanpakken en een ferme slok nemen. Hij kende deze wijn niet, maar hij was heerlijk. Waarschijnlijk afkomstig uit een heel mooie, heel verre streek. En als ik hier sterf, hoef ik in ieder geval al die trappen niet af. Maar de hoofdlector dronk ook, glimlachend en in zijn nopjes. Kennelijk ga ik deze middag dan toch overleven.", "\u2018Ja, we hebben een goede eerste stap gezet. Dit zijn inderdaad gevaarlijke tijden, maar toch gaan gevaar en kansen vaak hand in hand.\u2019 Glokta voelde een vreemde gewaarwording langs zijn rug omhoogkruipen. Is het angst, of ambitie, of allebei? \u2018Ik heb iemand nodig die me helpt orde op zaken te stellen. Iemand die de superieuren, de kooplieden of zelfs de Gesloten Raad niet vreest. Iemand die betrouwbaar subtiel, discreet en meedogenloos kan optreden. Iemand wiens loyaliteit aan de Unie boven alle twijfel verheven is, maar die geen vrienden heeft binnen de regering.\u2019 Iemand die door iedereen wordt gehaat? Iemand die zondebok kan zijn als de situatie verzuurt? Iemand die zonder veel belangstelling kan worden begraven?", "\u2018Ik heb een vrijgesteld inquisiteur nodig, Glokta. Iemand die buiten de invloedssfeer van de superieuren werkt, maar met mijn volledige autoriteit. Iemand die alleen aan mij rekenschap aflegt.\u2019 De hoofdlector trok een wenkbrauw op, alsof het idee net pas bij hem was opgekomen. \u2018Volgens mij ben jij buitengewoon geschikt voor die taak. Wat denk je ervan?\u2019", "Ik denk dat de bekleder van die positie een groot aantal vijanden zou hebben, en maar \u00e9\u00e9n vriend. Glokta keek de hoofdlector aan. En die vriend kan wel eens niet zo heel betrouwbaar zijn. Ik denk dat de bekleder van zo'n positie wel eens niet zo lang mee zou kunnen gaan. \u2018Kan ik wat tijd krijgen om erover na te denken?\u2019", "\u2018Nee.\u2019", "Gevaar en kansen gaan vaak hand in hand\u2026 \u2018Dan doe ik het.\u2019", "\u2018Uitstekend. Ik denk dat dit het begin is van een lange, productieve relatie.\u2019 Sult glimlachte over de rand van zijn glas. \u2018Weet je, Glokta, van alle kooplieden die daarbuiten met hun graaierij bezig zijn, vind ik de manufacturiers het slechtst te verkroppen. Grotendeels door hun invloed is Westhaven bij de Unie gekomen, en door het geld uit Westhaven hebben we de oorlog bij Gurkhul gewonnen. De koning heeft hun natuurlijk beloond met handelsrechten van onschatbare waarde, maar sindsdien is hun arrogantie onverdraaglijk geworden. Je zou haast denken dat ze die oorlog zelf uitgevochten hebben, zo'n air meten ze zich aan en zoveel vrijheid nemen ze. Het eerbare Manufacturiersgilde,\u2019 sneerde hij. \u2018Ik denk, nu je vriend Ruis ons de middelen heeft gegeven om ze zo stevig aan de haak te slaan, dat het jammer zou zijn om ze zich te laten loswurmen.\u2019", "Glokta was verbaasd, al dacht hij het goed te verbergen. Nog verder gaan? Waarom? Als de manufacturiers zich loswurmen gaan ze door met betalen, waardoor allerlei soorten mensen tevreden blijven. Ze zijn toch al bang en zwak, vragen zich af welke namen Ruis heeft genoemd, wie de volgende op de stoel zal zijn. Als we nog verder gaan, brengen we ze schade toe of is het zelfs helemaal afgelopen met ze. Dan betalen ze niet meer, en dan raken een heleboel mensen ontevreden. Sommigen daarvan zelfs hier in dit gebouw. \u2018Het is geen probleem voor me om door te gaan met mijn onderzoek, Eminentie. Als u dat wilt.\u2019 Glokta nam nog een slokje. Het was werkelijk uitstekende wijn.", "\u2018We moeten behoedzaam zijn. Behoedzaam en zeer grondig. Het geld van de manufacturiers stroomt als melk. Ze hebben vele vrienden, zelfs in de hoogste kringen van de adel. Brock, Heugen, Isher en nog vele anderen. Een paar van de grootste mannen in het land. Zij allen hebben op enig moment aan die tiet gehangen, en zuigelingen gaan huilen als je ze hun melk afpakt.\u2019 Er trok een wrede grijns over Sults gezicht. \u2018Maar als je kinderen discipline wilt bijbrengen, dan moet je ze soms aan het huilen maken\u2026 Wie heeft dat onderkruipsel van een Ruis in zijn bekentenis genoemd?\u2019", "Glokta boog zich pijnlijk naar voren en trok Ruis\u2019 bekentenis naar zich toe, vouwde het papier open en bekeek de namenlijst van onder naar boven.", "\u2018Sepp dan Teufel, die we allemaal kennen.\u2019", "\u2018O, we kennen hem en zijn zeer op hem gesteld, inquisiteur,\u2019 zei Sult stralend, \u2018maar hem kunnen we volgens mij wel veilig van de lijst af strepen. Wie nog meer?\u2019", "\u2018Even kijken.\u2019 Glokta nam er de tijd voor. \u2018Harod Polst, een manufacturier.\u2019 Een niemendal.", "Sult wuifde ongeduldig met zijn hand. \u2018Hij is onbelangrijk.\u2019", "\u2018Solimo Scandi, een manufacturier uit Westhaven.\u2019 Ook onbelangrijk.", "\u2018Nee, nee, Glokta, we hebben toch wel wat beters dan Solimo hoeheet-ie? Die kleine manufacturiers zijn van geen belang. Als je de wortel uit de grond trekt, gaan de bladeren vanzelf dood.\u2019", "\u2018Inderdaad, hoofdlector. We hebben hier Villem dan Robb, lagere adel, met een juniorpositie bij de douane.\u2019 Sult keek peinzend, maar schudde zijn hoofd. \u2018Dan is er nog\u2026\u2019", "\u2018Wacht! Villem dan Robb\u2026\u2019 De hoofdlector knipte in zijn vingers. \u2018Zijn broer Kiral is een lijfwacht van de koningin. Hij heeft me eens gekleineerd tijdens een informele bijeenkomst.\u2019 Sult glimlachte. \u2018Ja, Villem dan Robb. Haal hem maar op.\u2019", "En zo duiken we er dieper in. \u2018Ik dien en gehoorzaam, Eminentie. Is er een specifieke naam die moet worden genoemd?\u2019 Glokta zette zijn lege glas neer.", "\u2018Nee.\u2019 De hoofdlector wendde zich af en maakte weer een wuivend handgebaar. \u2018Wie dan ook, allemaal, het kan me niet schelen.\u2019"], "Text/chap09.html": ["Eerste van Magi\u00ebrs", "Het meer strekte zich uit, omringd door steile rotsen en druipend groen, het oppervlak gespikkeld door de regen, vlak en grijs zover het oog kon zien. Logens oog kon niet zo ver zien in dit weer, dat moest gezegd. De overkant was misschien maar honderd pas verderop, maar het kalme water zag er diep uit. Heel diep.", "Logen had lang geleden alle pogingen om droog te blijven al opgegeven, en het water droop door zijn haar en langs zijn gezicht, van zijn neus, zijn vingers en zijn kin. Nat, moe en uitgehongerd zijn was een deel van zijn leven geworden. Dat was het eigenlijk al vaak geweest, nu hij erover nadacht. Hij deed zijn ogen dicht en voelde de regen op zijn huid kletteren, hoorde golfjes op het kiezelstrand klotsen. Hij knielde bij het meer, trok de kurk uit zijn veldfles en duwde die onder water, kijkend naar de opstijgende luchtbellen terwijl de fles volliep.", "Malacus Quai kwam hijgend uit de bosjes vandaan. Hij zonk op zijn knie\u00ebn, kroop tegen de wortels van een boom aan en hoestte slijm op dat hij op de kiezels spuugde. Zijn hoest klonk nu heel slecht. Hij kwam van heel diep, en zijn hele ribbenkast rammelde ervan. Hij was nog bleker dan toen ze elkaar voor het eerst ontmoetten, en een stuk magerder. Logen was ook wat magerder. Dit waren al met al magere tijden. Hij liep naar de gekweld uitziende leerling toe en hurkte neer.", "\u2018Geef me even.\u2019 Quai deed zijn diepliggende ogen dicht en kantelde zijn hoofd achterover. \u2018Heel even.\u2019 Zijn mond hing open en de pezen in zijn magere nekje bolden op. Hij leek nu al op een lijk.", "\u2018Je moet niet te lang blijven liggen. Dan sta je misschien nooit meer op.\u2019", "Logen stak de veldfles naar hem uit. Quai deed niet eens zijn arm omhoog om hem aan te pakken, dus hield Logen de fles tegen zijn lippen en kantelde hem een beetje. Hij nam een grimassende slok, hoestte en liet zijn hoofd als een steen weer tegen de boom zakken.", "\u2018Weet je waar we zijn?\u2019 vroeg Logen.", "De leerling keek mat naar het water, alsof hij het nu pas opmerkte. \u2018Dit moet het noordelijke uiteinde van het meer zijn\u2026 er zou een pad moeten zijn.\u2019 Zijn stem was een fluistering geworden. \u2018Aan het zuidelijke uiteinde is een weg met twee stenen.\u2019 Plotseling hoestte hij verscheurend en slikte moeizaam. \u2018Volg de weg over de brug, en je bent er,\u2019 kwaakte hij.", "Logen keek langs het strand naar de druipende bomen. \u2018Hoe ver is het?\u2019 Geen antwoord. Hij pakte de benige schouder van de jongeman vast en schudde eraan. Quais ogen gingen open en hij keek waterig op, probeerde scherp te stellen. \u2018Hoe ver?\u2019", "\u2018Veertig mijl.\u2019", "Logen zoog zijn wangen naar binnen. Quai zou geen veertig mijl lopen. Hij had geluk als hij op eigen kracht veertig stappen kon verzetten. En hij wist het ook, dat was in zijn ogen te zien. Hij zou het niet lang meer maken, dacht Logen, hooguit een paar dagen. Hij had wel sterkere mannen aan koorts zien bezwijken.", "Veertig mijl. Logen wreef peinzend met zijn duim over zijn kin. Veertig mijl.", "\u2018Barst,\u2019 fluisterde hij.", "Hij trok zijn ransel naar zich toe en maakte hem open. Ze hadden nog wat voedsel, maar het was niet veel. Een paar repen gedroogd vlees, een stuk beschimmeld donker brood. Hij keek uit over het meer, dat er zo vredig bij lag. Ze zouden in ieder geval voorlopig genoeg drinkwater hebben. Hij haalde de zware kookpot uit zijn ransel en zette die op de kiezels. Ze waren heel lang bij elkaar geweest, maar er viel niets meer te koken. Je moet je niet hechten aan spullen, niet hierbuiten in de wildernis. Hij smeet het touw in de struiken en hees zijn nu lichtere ransel over zijn schouder.", "Quais ogen waren weer dichtgevallen en hij ademde amper. Logen herinnerde zich de eerste keer dat hij iemand had moeten achterlaten; hij herinnerde het zich als de dag van gisteren. Vreemd, dat hij de naam van die jongen kwijt was, maar zijn gezicht hem nog altijd voor ogen stond.", "De Shanka hadden een stuk uit zijn dijbeen gescheurd. Een groot stuk. De jongen had de hele weg gekreund en kon niet meer lopen. De wond werd er niet beter op, en hij zou hoe dan ook sterven. Ze hadden hem moeten achterlaten. Hij was nog veel te jong en had eigenlijk helemaal niet mee moeten komen. Pech was het, meer niet, en het had iedereen kunnen gebeuren. Hij had hen nageroepen toen ze in een grimmige, zwijgende groep met gebogen hoofd de heuvel af liepen. Logen hoorde die kreten zelfs nog toen ze hem al ver achter zich hadden gelaten. Nu hoorde hij ze nog steeds.", "In de oorlogen was het anders geweest. Mannen vielen doorlopend weg uit de rijen tijdens lange marsen, in de koude maanden. Eerst zakten ze terug in de rij, dan bleven ze achter op de anderen, en dan vielen ze om. Verkild, ziek, gewond. Logen huiverde en trok zijn schouders op. Eerst had hij geprobeerd ze te helpen. Later was hij dankbaar geweest dat hij het zelf niet was. Daarna was hij over de lijken heen gestapt en had ze nog maar amper opgemerkt. Je leert het te zien wanneer iemand niet meer zal opstaan. Hij keek naar Malacus Quai. Nog een dode in de wildernis was niets bijzonders. Je moet immers realistisch blijven.", "De leerling schrok op uit zijn onrustige slaap en probeerde zichzelf overeind te duwen. Zijn handen trilden hevig. Hij keek met fel glinsterende ogen naar Logen op. \u2018Ik kan niet opstaan,\u2019 kraakte hij.", "\u2018Ik weet het. Ik sta ervan te kijken dat je nog zo ver gekomen bent.\u2019 Het maakte nu niet meer zoveel uit. Logen wist de weg. Als hij dat pad kon vinden, kon hij misschien twintig mijl per dag afleggen.", "\u2018Als je wat voedsel voor me achterlaat\u2026 misschien\u2026 als je bij de bibliotheek aankomt\u2026 kan iemand\u2026\u2019", "\u2018Nee,\u2019 zei Logen met een grimmige blik. \u2018Ik heb dat voedsel nodig.\u2019", "Quai maakte een vreemd geluid, iets wat het midden hield tussen een hoest en een snik.", "Logen boog zich naar voren, zette zijn rechterschouder tegen Quais maag en duwde zijn arm onder zijn rug. \u2018Zonder eten kan ik je geen veertig mijl dragen.\u2019 Hij stond op en hees de leerling over zijn schouder. Hij begon langs de oever te lopen en hield Quai aan zijn jas vast. Zijn laarzen knerpten over de natte kiezels. De leerling bewoog zich niet eens, hing daar gewoon als een zak natte lompen, en zijn slappe armen botsten ritmisch tegen de achterkant van Logens benen.", "Toen hij zo'n dertig passen had gelopen, keek Logen achterom. De pot stond verloren bij het meer, nu al vollopend met regenwater. Ze hadden samen veel meegemaakt, hij en die pot.", "\u2018Vaarwel, oude vriend.\u2019", "De pot gaf geen antwoord.", "Logen legde zijn rillende last voorzichtig langs de weg neer en strekte zijn pijnlijke rug, krabde over het vuile verband om zijn arm en nam een slok water uit de fles. Water was het enige wat die dag zijn gebarsten lippen was gepasseerd, en de honger knaagde aan zijn ingewanden. Maar het regende tenminste niet meer. Je moet leren genieten van de kleine dingen in het leven, zoals droge laarzen. Je moet wel genieten van de kleine dingen, als je niet anders hebt.", "Logen spuugde in het zand en wreef het gevoel terug in zijn vingers. Deze plek kon je niet over het hoofd zien, dat stond vast. De twee stenen torenden boven de weg uit, oeroud en vol pitten, met groen mos onderaan en grijze korstmos hogerop. Ze waren bedekt met vervaagde inkervingen, rijen letters die Logen niet begreep en niet eens herkende. Ze straalden echter iets afwijzends uit, meer een waarschuwing dan een welkom.", "\u2018De Eerste Wet\u2026\u2019", "\u2018Wat?\u2019 vroeg Logen verbaasd. Quai zweefde al sinds ze twee dagen eerder de pot hadden achtergelaten op een onplezierige plek ergens tussen slapen en waken. De pot had waarschijnlijk zinnigere geluiden aan het gesprek kunnen bijdragen. Die ochtend was Logen wakker geworden en had Quai nog nauwelijks geademd. Hij was er aanvankelijk van overtuigd geweest dat hij dood was, maar de man hield zich nog altijd zwakjes aan het leven vast. Hij gaf het niet gemakkelijk op, dat moest je hem nageven.", "Logen knielde neer en streek de natte haren uit Quais gezicht. Plotseling greep de leerling zijn pols vast en kwam een stukje omhoog.", "\u2018Het is verboden,\u2019 fluisterde hij, starend naar Logen met grote ogen, \u2018om de Overzijde aan te raken!\u2019", "\u2018H\u00e8?\u2019", "\u2018Te praten met duivels,\u2019 zei hij schor, terwijl hij Logens versleten jas vastgreep. \u2018De wezens van de wereld hieronder bestaan uit leugens! Je mag het niet doen!\u2019", "\u2018Ik zal het niet doen,\u2019 mompelde Logen, die zich afvroeg of hij ooit zou weten waar de leerling over bazelde. \u2018Ik zal het niet doen. Voor wat het waard is.\u2019", "Het was niet veel waard. Quai was alweer weggezonken in zijn rillerige halfslaap. Logen kauwde op zijn lip. Hij hoopte dat de leerling weer wakker zou worden, maar het leek hem niet waarschijnlijk. Maar toch, misschien kon die Bayaz iets doen, want hij was immers de Eerste van Magi\u00ebrs, groot in de hoge wijsheid of zo. Dus hees Logen Quai over zijn schouder en wandelde tussen de oude stenen door.", "De weg liep steil omhoog naar de rotsen boven het meer, dan weer hoger, dan weer diep in de rotsige grond uitgesleten. Hij was oneffen van ouderdom en begroeid met onkruid. Hij kronkelde heen en weer, en algauw hijgde en zweette Logen, terwijl zijn benen begonnen te branden van inspanning. Hij ging steeds langzamer lopen.", "Feit was dat hij moe begon te worden. Niet alleen moe van het klimmen, of van de afmattende afstand die hij die dag met een halfdode leerling over zijn schouder had afgelegd, of van de afstand van gisteren, of zelfs maar van het gevecht in het bos. Hij was moe van alles. Van de Shanka, de oorlogen, zijn hele leven.", "\u2018Ik kan niet eeuwig doorlopen, Malacus, ik kan niet eeuwig vechten. Hoeveel ellende moet een man kunnen verdragen? Ik moet even zitten. In een fatsoenlijke stoel, verdomme! Is dat te veel gevraagd? Nou?\u2019 In die stemming, vloekend en grommend en terwijl Quais hoofd bij elke stap tegen zijn kont botste, kwam Logen bij de brug aan.", "Hij was even oud als de weg, begroeid met klimplanten, eenvoudig en smal, misschien twintig passen over een duizelingwekkend ravijn. Ver beneden kolkte de rivier over scherpe rotsen en vulde de lucht met lawaai en glinsterende waterdamp. Aan de overkant stond een hoge muur tussen hoge pilaren van mossige steen, met zoveel aandacht gebouwd dat moeilijk te zien was waar de natuurlijke rotswand eindigde en de door mensen gemaakte begon. Er zat \u00e9\u00e9n oude deur in, bekleed met geslagen koper dat door het vocht en de jaren groen gestreept was.", "Terwijl Logen zich zorgvuldig een weg over de glibberige stenen zocht, merkte hij dat hij zich uit gewoonte afvroeg hoe je zo'n gebouw zou moeten bestormen. Dat kon niet. Nog niet met duizend man. Voor de deur was maar een smal rotsricheltje, en er was geen ruimte om een ladder neer te zetten of een stormram te gebruiken. De muur was minstens tien passen hoog, en die poort zag er vreselijk solide uit. En als de verdedigers de brug lieten zakken\u2026 Logen tuurde over de rand en slikte. Het was een heel eind naar beneden.", "Hij haalde diep adem en bonsde met zijn vuist op het groene koper. Vier harde, galmende bonzen. Hij had ook zo op de poorten van Carleon gebonsd, na de strijd, en de mensen daar hadden zich haastig overgegeven. Nu haastte niemand zich.", "Hij wachtte. Hij klopte nog eens. Hij wachtte. Hij werd natter en natter door de waternevel die uit de rivier opsteeg. Hij knarste op zijn tanden. Hij deed zijn arm omhoog om nog eens te kloppen. Een klein luikje sprong open en een paar waterige ogen keken hem kil aan, tussen dikke tralies door.", "\u2018Wie is daar?\u2019 snerpte een norse stem.", "\u2018Logen Negenvinger is de naam. Ik heb\u2026\u2019", "\u2018Nooit van gehoord.\u2019", "Niet echt het welkom waarop Logen had gehoopt. \u2018Ik ben hier voor Bayaz.\u2019 Geen antwoord. \u2018De Eerste van\u2026\u2019", "\u2018Ja. Hij is er.\u2019 Maar de deur ging niet open. \u2018Hij ontvangt geen bezoek. Dat heb ik de vorige boodschapper ook al gezegd.\u2019", "\u2018Ik ben geen boodschapper. Ik heb Malacus Quai bij me.\u2019", "\u2018Malaca wattes?\u2019", "\u2018Quai, de leerling.\u2019", "\u2018Leerling?\u2019", "\u2018Hij is heel ziek,\u2019 zei Logen langzaam. \u2018Hij kan wel doodgaan.\u2019", "\u2018Ziek, zeg je? Doodgaan, zei je?\u2019", "\u2018Ja.\u2019", "\u2018En hoe heette jij ook alweer\u2026\u2019", "\u2018Doe die klotedeur nou maar gewoon open!\u2019 Logen schudde nutteloos met zijn vuist voor het luikje. \u2018Alsjeblieft.\u2019", "\u2018We laten niet zomaar iedereen binnen\u2026 Wacht even. Laat me je handen zien.\u2019", "\u2018H\u00e8?\u2019", "\u2018Je handen.\u2019 Logen stak zijn handen op. De waterige ogen gleden langzaam langs zijn vingers.", "\u2018Het zijn er negen. Er ontbreekt er eentje, zie je?\u2019 Hij priemde met de stomp naar het luikje.", "\u2018Negen, h\u00e8? Had dat dan gezegd.\u2019", "Grendels verschoven en de deur ging langzaam open. Een oudere, gebogen man in een ouderwets harnas staarde hem van de andere kant argwanend aan. Hij had een lang zwaard in zijn hand dat veel te zwaar voor hem was. De punt wiebelde wild heen en weer terwijl hij zich inspande het zwaard rechtop te houden.", "Logen stak zijn handen omhoog. \u2018Ik geef me over.\u2019", "De oude poortwachter vond het niet grappig. Hij gromde zuur toen Logen langs hem heen stapte, toen worstelde hij de deur dicht, schoof de grendels er weer voor, draaide zich om en liep zonder nog iets te zeggen weg. Logen volgde hem omhoog door een smalle vallei met vreemde huizen, verweerd en bemost, die half in de steile rotsen begraven lagen en bijna met de berghelling samensmolten.", "Een stug kijkende vrouw werkte op haar stoepje achter een spinnewiel, en ze fronste naar Logen toen hij met de bewusteloze leerling over zijn schouder langsliep. Logen glimlachte naar haar. Ze was geen schoonheid, zeker niet, maar het was al een hele tijd geleden. De vrouw dook haar huis in en schopte de deur dicht. Het spinnewiel draaide nog. Logen zuchtte. Ja, hij had het nog steeds.", "Het volgende huis was een bakkerij met een dikke, rokende schoorsteen. Logens maag knorde toen hij de geur van gebakken brood opsnoof. Verderop lachten en speelden een paar donkerharige kinderen, rennend om een gedrongen oude boom. Ze deden Logen denken aan zijn eigen kinderen. Ze leken er niet op, maar hij was in een morbide stemming.", "Hij moest toegeven dat hij een beetje teleurgesteld was. Hij had iets fraaiers verwacht, en veel meer baarden. Deze mensen zagen er niet zo heel wijs uit. Ze zagen er net zo uit als alle andere boeren. Niet zo heel anders dan de mensen in zijn eigen dorp, voordat de Shanka kwamen. Hij vroeg zich af of hij wel op de goede plek was. Toen liepen ze een bocht in de weg om.", "Drie hoge, taps toelopende torens waren in de berghelling verderop gebouwd, onderaan aan elkaar vast maar hogerop van elkaar gescheiden, en begroeid met donkere klimop. Ze leken nog veel ouder dan de oude brug en de weg, zo oud als de berg zelf. Eronder stond een bonte verzameling andere gebouwen verspreid rondom een groot binnenplein, waar mensen bezig waren met hun dagelijkse taken. Een magere vrouw karnde melk op een stoepje. Een forse smid was bezig een rusteloze merrie van hoefijzers te voorzien. Een oude, kale slager in een gevlekt schort was net klaar met het aan moten hakken van een of ander dier en waste bij een trog het bloed van zijn handen.", "En op een brede trap voor de hoogste van de drie torens zat een imposante oude man. Hij was helemaal in het wit gekleed, met een lange baard, een haakneus en lange witte haren onder een wit keppeltje. Logen was eindelijk onder de indruk. De Eerste van Magi\u00ebrs zag eruit zoals je zou verwachten. Toen Logen naar hem toe schuifelde, stond de man op van het trapje en snelde op hem af, terwijl zijn witte jas achter hem opflapperde.", "\u2018Leg hem hier neer,\u2019 mompelde hij, wijzend naar een stukje gras bij de put. Logen knielde met pijn in zijn rug en dumpte Quai zo voorzichtig mogelijk op de grond. De oude man boog zich over de leerling heen en legde zijn knokige hand op diens voorhoofd.", "\u2018Ik heb je leerling teruggebracht,\u2019 mompelde Logen overbodig.", "\u2018M\u00edjn leerling?\u2019", "\u2018Ben jij Bayaz niet?\u2019", "De oude man lachte. \u2018O, nee. Ik ben Wells, hoofddienaar hier bij de bibliotheek.\u2019", "\u2018Ik ben Bayaz,\u2019 zei een stem achter Logen. De slager liep langzaam naar hen toe en droogde zijn handen aan een doek. Hij leek een jaar of zestig en was zwaargebouwd, met een sterk, diep gegroefd gezicht en een kortgeknipte grijze baard. Hij was helemaal kaal, en de middagzon weerkaatste op zijn gebruinde kop. Hij was niet knap of majesteitelijk, maar toen hij dichterbij kwam, had hij wel iets. Een soort zelfverzekerdheid, een air van gezag. Een man die gewend was bevelen te geven, en om gehoorzaamd te worden.", "De Eerste van Magi\u00ebrs pakte Logens linkerhand tussen zijn beide handen en drukte die hartelijk. Toen draaide hij Logens hand om en bekeek de stomp van zijn middelvinger.", "\u2018Logen Negenvinger, dus. Degene die ze de Bloedige Negen noemen. Ik heb verhalen over jou gehoord, zelfs hier in mijn bibliotheek.\u2019", "Logen grimaste. Hij kon wel raden wat voor verhalen de oude man gehoord had. \u2018Dat is heel lang geleden.\u2019", "\u2018Natuurlijk. We hebben allemaal een verleden, h\u00e8? Ik trek geen conclusies uit geruchten.\u2019 En Bayaz glimlachte. Een brede, witte, stralende glimlach. Zijn gezicht lichtte in vriendelijke plooien op, maar rond zijn ogen, diepliggend en glinsterend groen, bleef iets hards hangen. Hard als steen. Logen grijnsde terug, maar hij wist nu al dat hij deze man niet als vijand zou willen hebben.", "\u2018En je hebt ons verdwaalde lam teruggebracht naar de kudde.\u2019 Bayaz keek fronsend naar Malacus Quai, die roerloos op het gras lag. \u2018Hoe gaat het met hem?\u2019", "\u2018Ik denk dat hij het wel overleeft,\u2019 zei Wells. \u2018Maar we moeten hem naar een warme plek brengen.\u2019", "De Eerste van Magi\u00ebrs knipte met zijn vingers, en de scherpe knal weerkaatste tegen de gebouwen. \u2018Help hem.\u2019 De smid kwam aansnellen en pakte Quais voeten, en samen droegen hij en Wells de leerling door de hoge deur de bibliotheek in.", "\u2018Zo, meester Negenvinger, ik heb geroepen en jij hebt geantwoord, en dat is een teken van goede manieren. Manieren zijn misschien niet langer in de mode in het noorden, maar ik stel er prijs op. Beleefdheid dient te worden beloond met beleefdheid, heb ik altijd gevonden. Maar wat is dit nu?\u2019 De oude poortwachter kwam buiten adem over het plein draven. \u2018Twee bezoekers op \u00e9\u00e9n dag? Heel bijzonder.\u2019", "\u2018Meester Bayaz!\u2019 hijgde de poortwachter. \u2018Er staan ruiters voor de poort, met goede paarden en goede wapens! Ze zeggen dat ze een dringende boodschap hebben van de koning van de Noordmannen!\u2019", "Bethod. Dat moest wel. De geesten hadden gezegd dat hij zichzelf een gouden hoed had gegeven, en wie anders zou zich koning van de Noordmannen durven noemen? Logen slikte. Hij was aan hun vorige ontmoeting met zijn leven ontkomen en niet veel meer, maar het was beter dan veel anderen hadden gered; veel beter.", "\u2018Meester?\u2019 vroeg de poortwachter. \u2018Moet ik ze wegsturen?\u2019", "\u2018Wie leidt ze?\u2019", "\u2018Een snob met een zuur gezicht. Zegt dat hij de zoon van de koning is, of zoiets.\u2019", "\u2018Was het Calder of Flinter? Ze zijn allebei nogal zuur.\u2019", "\u2018De jongere, geloof ik.\u2019", "Calder dus, en dat was tenminste iets. Ze waren allebei erg, maar Flinter was veel erger. Met z'n twee\u00ebn waren ze een ervaring die je liever wilde vermijden. Bayaz scheen even na te denken. \u2018Prins Calder mag binnenkomen, maar zijn mannen moeten voorbij de brug blijven.\u2019", "\u2018Ja, meneer, voorbij de brug.\u2019 De poortwachter snelde weg. Dat zou Calder prachtig vinden. Logen genoot immens van de gedachte aan die zogenaamde prins die tevergeefs door dat luikje stond te schreeuwen.", "\u2018De koning van de Noordmannen. Dat geloof je toch niet?\u2019 Bayaz keek verstrooid uit over de vallei. \u2018Ik kende Bethod al toen hij nog niet zoveel voorstelde. En jij ook, h\u00e8, meester Negenvinger?\u2019", "Logen fronste zijn voorhoofd. Hij kende Bethod al toen die nog niets voorstelde, een kleine hoofdman zoals zoveel anderen. Logen had hem benaderd en om hulp gevraagd tegen de Shanka, en Bethod had die geboden, maar tegen een prijs. Destijds had die prijs laag geleken, en beslist het betalen waard. Gewoon vechten. Een paar man omleggen. Logen had nooit moeite gehad met doden, en Bethod had een man geleken die het wel waard was om voor te vechten; stoutmoedig, trots, meedogenloos, dodelijk ambitieus. Allemaal eigenschappen die Logen toen had bewonderd, allemaal eigenschappen die hij zelf dacht te bezitten. Maar door de tijd heen waren ze allebei veranderd, en de prijs was gestegen.", "\u2018Vroeger was hij een beter mens,\u2019 overpeinsde Bayaz, \u2018maar sommige mensen past een kroon niet goed. Ken je zijn zoons?\u2019", "\u2018Beter dan ik zou willen.\u2019", "Bayaz knikte. \u2018Wat een teringlijers, h\u00e8? En ik vrees dat ze zich nu ook niet meer zullen beteren. Stel je dat uilskuiken van een Flinter voor als koning. Ugh!\u2019 De tovenaar huiverde. \u2018Je zou zijn vader bijna een lang leven toewensen. B\u00edjna.\u2019", "Het kleine meisje dat Logen had zien spelen, kwam naar hen toe rennen. Ze had een slinger van gele bloemen in haar handen, die ze naar de oude tovenaar uitstak. \u2018Ik heb deze voor je gemaakt,\u2019 zei ze. Logen hoorde het snelle geluid van hoefslagen over de weg naderen.", "\u2018Voor mij? Ach, hoe charmant.\u2019 Bayaz pakte de bloemen van haar aan. \u2018Uitstekend werk, lieverd. De Meestermaker had het zelf niet beter gekund.\u2019", "De ruiter kwam klepperend het plein op, hield abrupt zijn paard in en sprong uit het zadel. Calder. De jaren waren vriendelijker voor hem geweest dan voor Logen, dat was duidelijk. Hij droeg mooie zwarte kleding, afgezet met donker bont. Aan zijn vinger fonkelde een grote rode edelsteen en het gevest van zijn zwaard was beslagen met goud. Hij was gegroeid en voller geworden, ongeveer half het postuur van zijn broer Flinter, maar toch een grote kerel. Zijn bleke, trotse gelaat zag er echter nog min of meer zo uit als Logen zich herinnerde, en zijn dunne lippen waren vertrokken in een permanente grijns.", "Hij smeet zijn leidsels naar de vrouw die melk aan het karnen was en beende met ferme passen over het plein, om zich heen loerend terwijl zijn lange haren wapperden in de wind. Toen hij tien passen van hen vandaan was, zag hij Logen staan. Zijn mond viel open. Calder zette geschokt een halve stap achteruit en zijn hand bewoog naar zijn zwaard. Toen glimlachte hij kil en minnetjes.", "\u2018Dus je hebt nu hondjes, Bayaz? Die zou ik maar in de gaten houden. Hij is er berucht om dat hij de hand van zijn meester bijt.\u2019 Zijn lip krulde nog verder op. \u2018Ik kan hem voor je afmaken, als je wilt.\u2019", "Logen haalde zijn schouders op. Harde woorden zijn voor dwazen en lafaards. Calder was misschien allebei, maar Logen was geen van beide. Als je iemand wilt doden moet je niet staan kletsen, maar het gewoon doen. Als je kletst, geef je de ander alleen maar de tijd om zich voor te bereiden, en dat is wel het laatste wat je wilt. Dus zei Logen niets. Calder kon dat opvatten als zwakte als hij wilde, en des te beter. Gevechten vonden misschien deprimerend vaak hun weg naar Logen, maar hij zocht er al lang, al heel lang, niet meer zelf naar.", "Bethods tweede zoon richtte zijn minachting op de Eerste van Magi\u00ebrs. \u2018Mijn vader zal ontstemd zijn, Bayaz! Het toont van weinig respect mijn mannen buiten de poort te laten wachten!\u2019", "\u2018Daar heb ik ook weinig van, prins Calder,\u2019 zei de tovenaar rustig. \u2018Maar laat je niet uit het veld slaan. Je laatste boodschapper mocht de brug niet over, dus je ziet dat we vooruitgang boeken.\u2019", "Calder keek hem kwaad aan. \u2018Waarom heb je geen gehoor gegeven aan de oproep van mijn vader?\u2019", "\u2018Ik heb het zo vreselijk druk.\u2019 Bayaz hield de bloemenslinger omhoog. \u2018Die dingen maken zichzelf niet, weet je.\u2019", "De prins vond het niet grappig. \u2018Mijn vader,\u2019 brulde hij, \u2018Bethod, koning van de Noordmannen, beveelt je naar Carleon te komen!\u2019 Hij schraapte zijn keel\u2026 \u2018Hij zal niet\u2026\u2019 Hij hoestte.", "\u2018Wat?\u2019 vroeg Bayaz. \u2018Zeg het dan, jongen!\u2019", "\u2018Hij beveelt\u2026\u2019 De prins hoestte weer, sputterde, verslikte zich. Hij bracht een hand naar zijn keel. Het leek heel stil te zijn geworden.", "\u2018Dus hij beveelt me, h\u00e8?\u2019 Bayaz fronste zijn voorhoofd. \u2018Haal de grote Juvens terug uit het land der doden. Hij mag me bevelen. Alleen hij, en niemand anders.\u2019 De frons werd nog dieper, en Logen moest een vreemde neiging om achteruit te stappen onderdrukken. \u2018Jij niet. En je vader ook niet, hoe hij zich ook noemt.\u2019", "Calder zonk langzaam op zijn knie\u00ebn, met een verwrongen gezicht en tranende ogen. Bayaz bekeek hem van top tot teen. \u2018Wat een sombere kleding. Is er iemand dood? Hier.\u2019 Hij gooide de bloemenslinger over het hoofd van de prins. \u2018Een beetje kleur, daar vrolijk je misschien van op. Zeg je vader dat hij zelf maar komt. Ik verspil mijn tijd niet aan dwazen en jonge zoons. Ik ben ouderwets in die dingen. Ik praat liever tegen de kop van het paard, niet tegen zijn kont. Begrijp je me, jongen?\u2019 Calder zakte met rode, uitpuilende ogen langzaam opzij. De Eerste van Magi\u00ebrs wuifde met zijn hand. \u2018Je mag gaan.\u2019", "De prins haalde huiverend adem, hoestte en kwam onvast overeind, zwalkte naar zijn paard en hees zich met een stuk minder gratie in het zadel dan hij eruit was gesprongen. Hij keek moordlustig over zijn schouder en reed naar de poort, maar het had bij lange na niet hetzelfde gewicht nu zijn gezicht zo rood was als een kont na een pak slaag. Logen besefte dat hij breeduit stond te grijnzen. Het was lang geleden dat hij zo'n plezier had gehad.", "\u2018Ik heb begrepen dat jij met de geesten kunt praten.\u2019", "Logen was van zijn stuk gebracht. \u2018Huh?\u2019", "\u2018Met de geesten praten.\u2019 Bayaz schudde zijn hoofd. \u2018Dat is een zeldzame gave in deze tijd. Hoe gaat het met ze?\u2019", "\u2018Met de geesten?\u2019", "\u2018Ja.\u2019", "\u2018Het worden er steeds minder.\u2019", "\u2018Nog even en dan slapen ze allemaal, h\u00e8? De magie lekt uit de wereld weg. Zo gaan die dingen. In de loop der jaren is mijn kennis toegenomen, maar mijn kracht juist afgenomen.\u2019", "\u2018Calder leek danig onder de indruk.\u2019", "\u2018Bah.\u2019 Bayaz wuifde laatdunkend met zijn hand. \u2018Dat stelde niks voor. Een trucje van lucht en vlees, heel simpel. Nee, geloof me, de magie ebt weg. Dat is een feit. Een natuurwet. Maar toch, er zijn vele manieren om een eitje te breken, nietwaar, mijn vriend? Als het ene middel faalt, probeer je iets anders.\u2019 Logen was er niet langer helemaal zeker van waar ze het over hadden, maar hij was te moe om ernaar te vragen.", "\u2018Ja, inderdaad,\u2019 mompelde de Eerste van Magi\u00ebrs. \u2018Er zijn vele manieren om een eitje te breken. Over eitjes gesproken, je zult wel honger hebben.\u2019", "Logen liep het water al in de mond. \u2018Ja,\u2019 mompelde hij. \u2018Ja\u2026 ik lust wel wat.\u2019", "\u2018Natuurlijk.\u2019 Bayaz sloeg hem hartelijk op zijn schouder. \u2018En daarna misschien een bad? Niet beledigend bedoeld, natuurlijk, maar persoonlijk vind ik niets zo heerlijk als een warm bad na een lange wandeling, en jij, zo vermoed ik, hebt een heel lange wandeling achter de rug. Kom mee, meester Negenvinger, je bent hier veilig.\u2019", "Eten. Een bad. Veiligheid. Logen moest zijn tranen bedwingen toen hij de oude man de bibliotheek in volgde."], "Text/chap10.html": ["De goede man", "Het was een hete, hete dag. De zon scheen fel door de in vele ruitjes verdeelde ramen, waardoor kruiselingse patronen op de houten vloer van de audi\u00ebntiekamer werden geworpen. Het was halverwege de middag, en de kamer was zo warm als soep en bedompt als een keuken.", "Fortis dan Hoff, de schatmeester, was rood aangelopen en bezweet in zijn met bont afgezette staatsiemantel, en al de hele middag werd zijn stemming steeds zwartgalliger. Harlen Morgenstond, zijn ondersecretaris voor audi\u00ebnties, leek nog minder op zijn gemak, maar hij had dan naast de hitte ook nog te maken met zijn doodsangst voor Hoff. Beide mannen schenen ieder op hun eigen manier bijzonder noodlijdend, maar zij mochten tenminste nog zitten.", "Majoor West zweette in zijn geborduurde gala-uniform. Hij stond al twee uur in dezelfde houding, met zijn handen op zijn rug en zijn kaken strak op elkaar, terwijl Hoff zich chagrijnig en grommend door de smekelingen en andere bezoekers werkte. West wenste vurig, en niet voor het eerst die middag, dat hij onder een boom in het park lag, met een borrel. Of misschien onder een gletsjer, begraven onder het ijs. Overal behalve hier.", "Op wacht staan bij zo'n verschrikkelijke audi\u00ebntie was niet bepaald een van de plezierigere taken van West, maar het had erger gekund. Hij dacht aan de acht soldaten die langs de muren stonden: die droegen een compleet harnas. West verwachtte ieder moment dat een van hen zou flauwvallen en met een geluid als van een kast vol pannendeksels tegen de grond zou slaan, ongetwijfeld tot grote walging van de schatmeester, maar tot nu toe bleven ze allemaal op een of andere manier overeind.", "\u2018Waarom is het verdomme altijd de verkeerde temperatuur in deze kamer?\u2019 wilde Hoff weten, alsof de warmte een rechtstreekse belediging aan hem was. \u2018De ene helft van het jaar is het te warm, de andere helft te koud! Er is hier geen lucht, helemaal geen lucht! Waarom kunnen die ramen niet open? Waarom krijgen we geen grotere kamer?\u2019", "\u2018Eh\u2026\u2019 mompelde de gekwelde ondersecretaris, die zijn bril langs zijn bezwete neus omhoogduwde, \u2018verzoeken om audi\u00ebnties zijn altijd hier gehoord, schatmeester.\u2019 Hij zweeg toen de vreeswekkende blik van zijn meerdere op hem rustte. \u2018Eh\u2026 het is\u2026 traditie?\u2019", "\u2018Dat weet ik wel, stommeling!\u2019 bulderde Hoff met een gezicht dat rood was van de hitte en woede. \u2018Wie heeft er trouwens om die stomme mening van jou gevraagd?\u2019", "\u2018Ja, dat wil zeggen, nee,\u2019 stamelde Morgenstond, \u2018dat wil zeggen, juist ja, heer.\u2019", "Hoff schudde met een uiterst diepe frons zijn hoofd en keek om zich heen, op zoek naar iets anders wat hem ontstemde. \u2018Hoeveel moeten we er vandaag nog verdragen?\u2019", "\u2018Eh\u2026 nog vier, heer.\u2019", "\u2018Verdomme!\u2019 donderde de schatmeester, die in zijn enorme stoel ging verzitten en met zijn bonten kraag wapperde om wat lucht te krijgen. \u2018Dit is onaanvaardbaar!\u2019 West was het in stilte met hem eens. Hoff greep een zilveren beker van de tafel en nam een grote slok wijn. Hij dronk nogal veel, en had inderdaad ook al de hele middag gedronken. Dat had zijn stemming geen goed gedaan. \u2018Wie is de volgende idioot?\u2019 wilde hij weten.", "\u2018Eh\u2026\u2019 Morgenstond tuurde door zijn bril op een groot document en volgde met een be\u00efnkte vinger de hanenpoten die daarop stonden. \u2018Nu komt Heider Goedmans, een boer uit\u2026\u2019", "\u2018Een boer? Een boer, zeg je? Dus we moeten hier in die belachelijke hitte zitten luisteren naar een of andere verdomde burger die komt zeuren over de invloed van het weer op zijn schapen?\u2019", "\u2018Nou, heer,\u2019 mompelde Morgenstond, \u2018het schijnt dat eh, Heider Goedmans een eh, legitieme klacht heeft over zijn eh, huisbaas, en\u2026\u2019", "\u2018Ach, verdomme toch! Ik word doodziek van de klachten van andere mensen!\u2019 De schatmeester nam nog een slok wijn. \u2018Laat die idioot binnen!\u2019", "De deuren werden geopend en Heider Goedmans mocht binnentreden. Om het machtsevenwicht in de kamer te onderstrepen, stond de tafel van de schatmeester op een verhoging, zodat de arme man zelfs staand naar hen op moest kijken. Een eerlijk gezicht, maar heel mager. Hij hield met trillende handen een gehavende hoed voor zich vast. West trok ongemakkelijk zijn schouders op toen er een zweetdruppel over zijn rug rolde.", "\u2018Jij bent Heider Goedmans, correct?\u2019", "\u2018Ja, heer,\u2019 mompelde de boer met een plat accent, \u2018uit\u2026\u2019", "Hoff onderbrak hem onbeschoft. \u2018En je bent hier om een audi\u00ebntie aan te vragen bij Zijne Doorluchtige Hoogheid, de Hoge Koning van de Unie?\u2019", "Heider Goedmans likte over zijn lippen. West vroeg zich af of hij van ver was gekomen om voor schut te worden gezet. Heel ver weg, waarschijnlijk. \u2018Mijn gezin en ik zijn van ons land gezet. De huisbaas zei dat we de huur niet hadden betaald, maar\u2026\u2019", "De schatmeester wuifde met zijn hand. \u2018Dit is duidelijk een zaak voor de Commissie van Grond en Landbouw. Zijne Doorluchtige Hoogheid de koning bekommert zich om het welzijn van al zijn onderdanen, hoe laag ook\u2026\u2019 West grimaste bijna om die belediging, \u2018maar er kan van hem niet worden verwacht dat hij persoonlijk aandacht besteedt aan alle kleinigheden. Zijn tijd is kostbaar, en die van mij ook. Goedendag.\u2019 En dat was het. Twee soldaten deden de dubbele deuren open zodat Heider Goedmans kon vertrekken.", "Het gezicht van de boer was heel bleek geworden, en hij verfrommelde de rand van zijn hoed. \u2018Mijnheer,\u2019 stamelde hij, \u2018ik ben al bij de Commissie\u2026\u2019", "Hoff keek scherp op en maakte een einde aan het gestamel van de boer. \u2018Goedendag, zei ik!\u2019", "De boer liet zijn schouders hangen. Hij keek nog een laatste keer om zich heen in de kamer. Morgenstond had bijzonder veel belangstelling voor iets op de andere muur en weigerde hem aan te kijken. De schatmeester loerde kwaad naar de boer, woest over deze onvergeeflijke verspilling van zijn tijd. West werd er misselijk van dat hij hier deel van uitmaakte. Goedmans draaide zich om en schuifelde met gebogen hoofd de kamer uit. De deuren zwaaiden dicht.", "Hoff sloeg met zijn vuist op tafel. \u2018Zag je dat?\u2019 Hij staarde woest naar het zwetende gezelschap. \u2018Wat een lef had die kerel! Zag je dat, majoor West?\u2019", "\u2018Ja, schatmeester, ik heb alles gezien,\u2019 zei West stijfjes. \u2018Het was een schande.\u2019", "Gelukkig begreep Hoff niet waar hij op zinspeelde. \u2018Een schande, majoor West, je hebt volkomen gelijk! Hoe komt het toch dat alle veelbelovende jongemannen het leger in gaan? Ik wil weten wie verantwoordelijk is voor het binnenlaten van al die bedelaars hier!\u2019 Hij loerde naar de ondersecretaris, die slikte en naar zijn documenten staarde. \u2018Wat nu?\u2019", "\u2018Eh,\u2019 mompelde Morgenstond, \u2018Coster dan Kault, magister van het Manufacturiersgilde.\u2019", "\u2018Ik weet wie hij is, verdomme!\u2019 snauwde Hoff, die een nieuw laagje zweet van zijn gezicht veegde. \u2018Als het die kloteboeren niet zijn, dan zijn het die klotekooplieden wel!\u2019 brulde hij naar de soldaten bij de deur, en zijn stemgeluid was ongetwijfeld met gemak buiten in de gang te horen. \u2018Laat die grijpgrage ouwe zwendelaar dan maar binnen!\u2019", "Magister Kault had amper meer kunnen verschillen van de vorige smekeling. Hij was een grote, mollige man, met een gezicht zo zacht als zijn ogen hard waren. Zijn purperen ambtsgewaad was geborduurd met meters gouddraad, zo protserig dat zelfs de keizer van Gurkhul het misschien g\u00eanant had gevonden om zoiets te dragen. Hij werd vergezeld door twee juniormanufacturiers, en hun kleding was nauwelijks minder schitterend. West vroeg zich af of Heider Goedmans in tien jaar tijd genoeg zou kunnen verdienen om zo'n gewaad te betalen. Hij dacht van niet, zelfs als de man niet van zijn land was gegooid.", "\u2018Schatmeester,\u2019 groette Kault met een diepe buiging. Hoff gaf zo minnetjes als menselijk maar mogelijk was te kennen dat hij het hoofd van het Manufacturiersgilde had opgemerkt, met een opgetrokken wenkbrauw en een nauwelijks waarneembaar trekje van zijn lip. Kault wachtte op een begroeting die volgens hem passender was voor zijn positie, maar die bleef uit. Hij schraapte luidruchtig zijn keel. \u2018Ik ben hier om een audi\u00ebntie aan te vragen bij Zijne Doorluchtige Hoogheid\u2026\u2019", "De schatmeester snoof. \u2018Het doel van deze zitting is te bepalen wie de aandacht van Zijne Majesteit waardig is. Als je geen audi\u00ebntie bij hem wilt, ben je de verkeerde kamer in gelopen.\u2019 Het was nu al duidelijk dat dit verzoek even weinig succes zou hebben als het vorige. Er lag wel een zekere verschrikkelijke gerechtigheid in, nam West aan. Hoog en laag werden op precies dezelfde manier bejegend.", "Magister Kault vernauwde zijn ogen iets, maar hij vervolgde: \u2018Het eerbare Manufacturiersgilde, waarvan ik de nederige afgevaardigde ben\u2026\u2019 Hoff nam een slurpende slok wijn en Kault moest zichzelf even onderbreken, \u2018\u2026 is het slachtoffer geworden van een zeer kwaadaardige en schadelijke aanval\u2026\u2019", "\u2018Schenk even bij, wil je?\u2019 riep de schatmeester, die met zijn lege beker naar Morgenstond zwaaide. De ondersecretaris gleed gretig uit zijn stoel en pakte de wijnkaraf. Kault werd gedwongen knarsetandend te wachten terwijl de wijn in de beker klokte.", "\u2018Ga door!\u2019 brulde Hoff, wuivend met zijn hand, \u2018we hebben niet de hele dag!\u2019", "\u2018Een zeer boosaardige en achterbakse aanval\u2026\u2019", "De schatmeester tuurde op hem neer. \u2018Een aanval, zeg je? Een gewone aanval is een zaak voor de stadswacht!\u2019", "Magister Kault grimaste. Hij en zijn twee metgezellen begonnen al te zweten. \u2018Niet zo'n soort aanval, schatmeester, maar een geniepige en achterbakse aanval om de stralende reputatie van ons gilde te besmeuren en de zakelijke belangen in de Vrije Steden van Styria en in heel de Unie te schaden. Een aanval van de zijde van bepaalde leugenachtige elementen van de Koninklijke Inquisitie, en\u2026\u2019", "\u2018Ik heb genoeg gehoord!\u2019 De schatmeester bracht met een ruk zijn grote hand omhoog en maande de man tot stilte. \u2018Als dit een handelsaangelegenheid is, dan is het een zaak voor de Koninklijke Commissie voor Handel en Commercie.\u2019 Hoff sprak langzaam en duidelijk, zoals een schoolmeester zijn meest teleurstellende leerling toespreekt. \u2018Als dit een juridische kwestie is, moet die worden behandeld door de afdeling van hoogrechter Marovia. Als het een interne zaak is van de Inquisitie, dan moet je een afspraak maken met hoofdlector Sult. Hoe dan ook is het nauwelijks een kwestie die aandacht behoeft van Zijne Doorluchtige Hoogheid.\u2019", "De afgevaardigde van het Manufacturiersgilde deed zijn mond open, maar de schatmeester overstemde hem op luidere toon dan ooit. \u2018De koning roept een commissie in het leven, kiest een hoogrechter en stelt een hoofdlector aan zodat hij zich niet zelf met alle kleinigheden hoeft bezig te houden! Dat is trouwens ook de reden dat hij licenties verleent aan bepaalde koopliedengilden, en niet om de zakken te vullen\u2026\u2019 zijn lip vertrok tot een onplezierige sneer, \u2018\u2026 van de koopliedenklasse! Goedendag.\u2019 De deuren werden geopend.", "Kaults gezicht was bij die laatste opmerking bleek geworden van woede. \u2018Reken er maar op, schatmeester, dat we onze zaak elders aanhangig zullen maken, met de allergrootste vasthoudendheid.\u2019", "Hoff keek hem een hele tijd woedend aan. \u2018Doe wat je wilt,\u2019 gromde hij, \u2018en met zoveel vasthoudendheid als je wilt. Maar niet hier. Goedendag!\u2019 Als je iemand in het gezicht had kunnen steken met de kreet \u2018goedendag\u2019, dan zou de afgevaardigde van het Manufacturiersgilde nu dood op de grond hebben gelegen.", "Kault knipperde een paar keer met zijn ogen, draaide zich om en beende naar buiten met zo veel waardigheid als hij kon opbrengen. Zijn lakeien volgden hem op de hielen, terwijl hun schitterende mantels achter hen aan flapperden. De deuren werden gesloten.", "Hoff sloeg weer met zijn vuist op tafel. \u2018Wat een schande!\u2019 brieste hij. \u2018Die arrogante zwijnen! Denken ze echt dat ze de wetten van de koning aan hun laars kunnen lappen en dan vervolgens zijn hulp kunnen vragen als de situatie lastig wordt?\u2019", "\u2018Nou, nee,\u2019 zei Morgenstond, \u2018natuurlijk\u2026\u2019", "De schatmeester negeerde zijn ondersecretaris en richtte zich met een valse glimlach tot West. \u2018Toch dacht ik de gieren boven ze te zien cirkelen, ondanks het lage plafond. Wat jij, majoor West?\u2019", "\u2018Inderdaad, schatmeester,\u2019 mompelde West, onbeschrijflijk slecht op zijn gemak en wensend dat er een eind kwam aan deze marteling. Dan kon hij terug naar zijn zus. De moed zonk hem in de schoenen. Ze was een nog grotere lastpak dan hij zich herinnerde. Ze was wel intelligent, maar hij was bang dat ze misschien intelligenter was dan goed voor haar was. Trouwde ze maar met een eerlijke man, zodat ze gewoon gelukkig zou worden. Zijn positie hier was al wankel genoeg zonder dat zij zichzelf te kijk zette.", "\u2018Gieren, gieren,\u2019 mompelde Hoff in zichzelf. \u2018Lelijke beesten, maar ze hebben zo hun nut. Wat nu?\u2019", "De zwetende ondersecretaris leek nog slechter op zijn gemak dan eerst en zocht naar de juiste woorden. \u2018Nu komt er een groep\u2026 diplomaten?\u2019", "De schatmeester hield zijn beker halverwege naar zijn mond stil in de lucht. \u2018Diplomaten? Van wie?\u2019", "\u2018Eh\u2026 van die zogenaamde koning van de Noordmannen, Bethod.\u2019", "Hoff barstte in lachen uit. \u2018Diplomaten?\u2019 schuimde hij, terwijl hij zijn gezicht afveegde met zijn mouw. \u2018Wilden, bedoel je?\u2019", "De ondersecretaris gniffelde, maar het klonk niet overtuigd. \u2018Ah, ja, heer, ha, ha! Wilden, natuurlijk!\u2019", "\u2018Maar gevaarlijk, h\u00e8, Morgenstond?\u2019 snauwde de schatmeester, terwijl zijn opgewektheid op slag verdwenen was. Het gekakel van de ondersecretaris eindigde in gegorgel. \u2018Heel gevaarlijk. We moeten oppassen. Laat ze binnen!\u2019", "Het waren er vier. De twee kleinsten waren enorme, woest uitziende kerels met littekens en baarden, gekleed in zware, gebutste bepantsering. Ze waren natuurlijk van hun wapens ontdaan bij de poort van de Agriont, maar toch straalden ze gevaar uit, en West had het vermoeden dat ze een heleboel veelgebruikte wapens hadden afgegeven. Dit waren mannen zoals die aan de grenzen van Angland wachtten, hunkerend naar oorlog, niet ver van Wests geboorteplaats vandaan.", "Bij hen was een oudere man, ook in gehavende bepantsering, met lange haren en een lange, witte baard. Hij had een vurig litteken over zijn gezicht en door zijn oog, dat een blinde, witte kleur had. Hij glimlachte echter breed, en zijn vriendelijke gelaatsuitdrukking was in volslagen tegenspraak met de gezichten van zijn twee norse metgezellen, en met de vierde man, die achteraan liep.", "Hij moest bukken om onder de deurpost door te komen, hoewel die zich ruim zeven voet boven de vloer bevond. Hij was gekleed in een ruwe bruine mantel met kap en zijn gezicht was niet te zien. Toen hij zijn rug rechtte en boven iedereen uittorende, leek de kamer ineens absurd klein. Zijn postuur was intimiderend, maar er was nog iets anders aan hem, iets wat in ziekelijke golven van hem af leek te stralen. De soldaten langs de muren voelden het, en ze verplaatsten ongemakkelijk hun gewicht. De ondersecretaris voor audi\u00ebnties voelde het ook, zwetend, en schuivend en ritselend met zijn documenten. Majoor West voelde het in ieder geval. Ondanks de warmte was zijn huid klam geworden, en elk haartje op zijn lichaam ging rechtop staan onder zijn vochtige uniform.", "Alleen Hoff leek onaangedaan. Hij bekeek de vier Noordmannen van top tot teen, met een diepe frons op zijn voorhoofd, niet meer onder de indruk van de reus dan hij van Heider Goedmans was geweest. \u2018Dus jullie zijn boodschappers van Bethod,\u2019 hij liet de woorden door zijn mond rollen en spuugde ze uit, \u2018de koning van de Noordmannen.\u2019", "\u2018Dat klopt,\u2019 zei de glimlachende oude man, die een heel diepe buiging maakte. \u2018Ik ben Witoog Hansul.\u2019 Zijn stem was diep, welluidend en prettig, zonder enig accent, en helemaal niet wat West had verwacht.", "\u2018En jij bent Bethods afgevaardigde?\u2019 vroeg Hoff nonchalant, terwijl hij nog een slok wijn nam. Voor het eerst ooit was West blij dat de schatmeester bij hem was, maar toen keek hij op naar de man met de kap en kwam zijn gevoel van onbehagen terug.", "\u2018O, nee,\u2019 zei Witoog, \u2018ik ben hier alleen maar als tolk. Dit is de afgevaardigde van de koning van de Noordmannen,\u2019 zijn goede oog schoot nerveus omhoog naar de donkere gestalte in de mantel, alsof zelfs hij bang van de man was. \u2018Fenris.\u2019 Hij liet de \u2018s\u2019 aan het eind van die naam sissend doorklinken. \u2018Fenris de Gevreesde.\u2019", "Een zeer toepasselijke naam. Majoor West dacht aan liedjes die hij in zijn jeugd had gehoord, verhalen over bloeddorstige reuzen in de bergen in het verre noorden. Het bleef even stil in de kamer.", "\u2018Hmpf,\u2019 zei de schatmeester onverstoord. \u2018En jullie willen een audi\u00ebntie bij Zijne Doorluchtige Hoogheid, de Hoge Koning van de Unie?\u2019", "\u2018Inderdaad, schatmeester,\u2019 zei de oude strijder. \u2018Onze meester Bethod betreurt de vijandschap tussen onze naties enorm. Hij wil alleen maar op goede voet staan met zijn zuiderburen. We komen met een vredesaanbod van mijn koning aan die van u, en een geschenk om onze goede wil te bewijzen. Verder niets.\u2019", "\u2018Nou, nou,\u2019 zei Hoff, die met een brede glimlach achterover ging zitten in zijn hoge stoel. \u2018Een hoffelijk verzoek, en hoffelijk overgebracht. Je mag je morgen tijdens de Open Raad vervoegen bij de koning en jullie aanbod overbrengen, evenals jullie geschenk, in aanwezigheid van de belangrijkste edelen van het rijk.\u2019", "Witoog maakte een respectvolle buiging. \u2018Zeer vriendelijk, schatmeester.\u2019 Hij draaide zich om naar de deur, gevolgd door de twee norse strijders. De gestalte in de mantel aarzelde even, maar toen draaide ook hij zich langzaam om en liep voorovergebogen de deur uit. Pas toen de deuren dicht waren, kon West weer normaal ademen. Hij schudde zijn hoofd en trok zijn bezwete schouders op. Liedjes over reuzen. Ach. Het was gewoon een heel grote vent in een mantel. Maar toen hij nog eens keek, was die deur toch wel heel erg hoog\u2026", "\u2018Nou, zie je, Morgenstond?\u2019 Hoff leek bijzonder in zijn nopjes met zichzelf. \u2018Amper de wilden die je had verwacht! Volgens mij staan we dicht bij een oplossing van onze noordelijke problemen, wat jij?\u2019", "De ondersecretaris leek niet in het minst overtuigd. \u2018Eh\u2026 ja, heer. Natuurlijk.\u2019", "\u2018Inderdaad, ja. Een hoop gedoe om niks. Een hoop pessimistische, moedeloze onzin van onze schichtige burgers in het noorden, h\u00e8? Oorlog? Bah!\u2019 Hoff sloeg weer op tafel, waardoor de wijn over de rand van zijn beker klotste en op het hout spetterde. \u2018Die Noordmannen zouden niet durven! Voor je het weet willen ze lid worden van de Unie! Wacht maar af! Nietwaar, majoor West?\u2019", "\u2018Eh\u2026\u2019", "\u2018Mooi! Uitstekend! Eindelijk hebben we vandaag iets nuttigs gedaan! Nog eentje en dan kunnen we weg uit die klote-oven! Wie krijgen we nu, Morgenstond?\u2019", "De ondersecretaris fronste zijn voorhoofd en duwde zijn bril hoger op zijn neus. \u2018Eh\u2026 Er komt ene Yoru Sulfur.\u2019 Hij had moeite met de onbekende naam.", "\u2018De wie?\u2019", "\u2018Eh\u2026 Sulfir, of Sulfor, of zoiets.\u2019", "\u2018Nooit van gehoord,\u2019 gromde de schatmeester. \u2018Wat is dat voor een vent? Een zuiderling? Toch geen boer, alsjeblieft!\u2019", "De ondersecretaris bekeek zijn aantekeningen en slikte. \u2018Een afgevaardigde?\u2019", "\u2018Ja, ja, maar van wie?\u2019", "Morgenstond kromp werkelijk ineen, als een kind dat een tik verwacht. \u2018Van de Grote Orde van Magi\u00ebrs!\u2019 bracht hij uit.", "Er viel een korte, geschokte stilte. West trok zijn wenkbrauwen op en zijn mond viel open, en hij vermoedde dat hetzelfde ongezien achter de gelaatskappen van de soldaten gebeurde. Hij kromp instinctief ineen voor de verwachte reactie van de schatmeester, maar Hoff verbaasde iedereen door luid brullend te gaan lachen. \u2018Uitstekend! Eindelijk wat vermaak. Het is al jaren geleden dat we hier een magi\u00ebr hadden. Laat de tovenaar binnen! We moeten hem niet laten wachten!\u2019", "Yoru Sulfur stelde enigszins teleur. Hij droeg eenvoudige, door het reizen bevlekte kleding en was in feite nauwelijks beter gekleed dan Heider Goedmans. Zijn staf had geen gouden knop of een groot, glanzend kristal op het uiteinde. Zijn oog fonkelde niet van een mysterieus vuur. Hij zag eruit als een vrij normale man van in de dertig, misschien een beetje vermoeid door een lange reis, maar verder aardig op zijn gemak in aanwezigheid van de schatmeester.", "\u2018Goedendag, heren,\u2019 groette hij, leunend op zijn staf. West had moeite om te raden waar hij vandaan kwam. Niet uit de Unie, want zijn huid was te donker, en niet uit Gurkhul of het verre zuiden, want daarvoor was zijn huid te licht. Niet uit het noorden of uit Styria. Van verder weg dus, maar waar? Nu West hem wat beter bekeek, zag hij dat zijn ogen verschillende kleuren hadden: de een was blauw, de ander groen.", "\u2018Goedendag, meneer,\u2019 zei Hoff, glimlachend alsof hij het oprecht meende. \u2018Mijn deur staat altijd open voor de Grote Orde van Magi\u00ebrs. Zeg eens, heb ik het genoegen met de grote Bayaz zelf?\u2019", "Sulfur keek verwonderd. \u2018Nee. Ben ik verkeerd aangekondigd? Ik ben Yoru Sulfur. Meester Bayaz is een kale heer.\u2019 Hij haalde een hand door zijn eigen bos krullend bruin haar. \u2018Er staat een standbeeld van hem buiten. Maar ik heb wel de eer gehad enkele jaren onder hem te studeren. Hij is een zeer machtig en kundig meester.\u2019", "\u2018Natuurlijk! Natuurlijk is hij dat! En hoe kunnen we u van dienst zijn?\u2019", "Yoru Sulfur schraapte zijn keel alsof hij een verhaal wilde gaan vertellen. \u2018Na de dood van koning Harod de Grote heeft Bayaz, de Eerste van Magi\u00ebrs, de Unie verlaten. Maar hij zwoer dat hij op een dag zou terugkeren.\u2019", "\u2018Ja, ja, dat is waar,\u2019 zei Hoff grinnikend. \u2018Beslist waar. Elk schoolkind weet dat.\u2019", "\u2018En hij zei dat als hij terugkeerde, zijn komst zou worden aangekondigd door een ander.\u2019", "\u2018Ook waar.\u2019", "\u2018Nou,\u2019 zei Sulfur met een brede glimlach, \u2018hier ben ik.\u2019", "De schatmeester bulderde van het lachen. \u2018Daar bent u!\u2019 schreeuwde hij, en hij sloeg op de tafel. Harlen Morgenstond stond zichzelf een schuchter lachje toe, maar slikte het ogenblikkelijk weg toen Hoffs glimlach begon te vervagen.", "\u2018In mijn tijd als schatmeester hebben drie leden van de Grote Orde van Magi\u00ebrs me om een audi\u00ebntie bij de koning gevraagd. Twee van hen waren overduidelijk waanzinnig, en een van hen was een buitengewoon dappere zwendelaar.\u2019 Hij boog zich naar voren, zette zijn ellebogen op tafel en vouwde zijn vingers tot een tentje. \u2018Zeg eens, meester Sulfur, wat voor soort magi\u00ebr bent u?\u2019", "\u2018Ik ben geen van alle.\u2019", "\u2018Ik begrijp het. Dan hebt u vast documenten.\u2019", "\u2018Natuurlijk.\u2019 Sulfur haalde uit zijn jas een document met een wit zegel waar een vreemd symbool in was gestempeld. Hij legde het achteloos op de tafel voor de schatmeester neer.", "Hoff keek er fronsend naar. Hij pakte het document op en draaide het om in zijn handen. Hij bekeek het zegel zorgvuldig, veegde zijn gezicht af met zijn mouw, verbrak het zegel, vouwde het dikke papier open en begon te lezen.", "Yoru Sulfur leek niet nerveus. Hij leek geen last te hebben van de hitte. Hij wandelde rond in de kamer, knikte naar de gewapende soldaten en scheen niet van streek over het uitblijven van een reactie. Toen draaide hij zich plotseling naar West om. \u2018Het is hier verschrikkelijk warm, h\u00e8? Het is een wonder dat die arme kerels niet flauwvallen en op de vloer belanden met een geluid als van een kast vol pannendeksels.\u2019 West knipperde met zijn ogen. Hij had precies hetzelfde gedacht.", "De schatmeester legde de brief zorgvuldig weer op tafel en scheen niet langer ook maar een beetje geamuseerd. \u2018Ik denk dat de Open Raad niet de juiste plek is om deze kwestie te bespreken.\u2019", "\u2018Dat dacht ik ook. Ik hoopte op een priv\u00e9onderhoud met kanselier Feekt.\u2019", "\u2018Ik vrees dat dat onmogelijk zal zijn.\u2019 Hoff likte over zijn lippen. \u2018Heer Feekt is dood.\u2019", "Sulfur fronste zijn voorhoofd. \u2018Dat is bijzonder onfortuinlijk.\u2019", "\u2018Inderdaad, inderdaad. We betreuren het verlies allemaal enorm. Misschien kunnen ik en bepaalde andere leden van de Gesloten Raad u van dienst zijn.\u2019", "Sulfur boog zijn hoofd. \u2018Ik laat me door u leiden, schatmeester.\u2019", "\u2018Ik zal proberen iets te regelen voor later vanavond. Tot die tijd zullen we een onderkomen voor u zoeken in de Agriont\u2026 passend bij uw positie.\u2019 Hij wenkte de wachters, en de deuren werden geopend.", "\u2018Hartelijk dank, heer Hoff. Meester Morgenstond. Majoor West.\u2019 Sulfur knikte hen om beurten vriendelijk toe, draaide zich om en vertrok. De deuren gingen weer dicht, en West vroeg zich af hoe die kerel zijn naam had geweten.", "Hoff wendde zich tot zijn ondersecretaris voor audi\u00ebnties. \u2018Ga meteen naar hoofdlector Sult en zeg hem dat ik hem onmiddellijk moet spreken. Haal dan hoogrechter Marovia en maarschalk Varuz op. Zeg dat het een zaak van uitzonderlijk groot belang is, en buiten die drie mag je hierover geen woord tegen iemand reppen.\u2019 Hij schudde met zijn vinger voor Morgenstonds bezwete gezicht. \u2018Geen woord!\u2019", "De ondersecretaris staarde hem aan, met zijn bril scheef op zijn neus. \u2018Nu!\u2019 brulde Hoff. Morgenstond sprong overeind, struikelde over de zoom van zijn mantel en haastte zich door een zijdeur naar buiten. West slikte. Zijn mond was plotseling heel droog.", "Hoff staarde lang en indringend naar iedereen in de kamer. \u2018Wat de rest van jullie aangaat, jullie spreken hier met niemand over, anders zullen de consequenties voor jullie allemaal bijzonder ernstig zijn! Nu wegwezen, iedereen, wegwezen!\u2019 De soldaten liepen meteen kletterend de kamer uit. West hoefde niet te worden aangespoord en schoot achter hen aan, en hij liet de zwartgallige schatmeester alleen achter in zijn hoge stoel.", "Duistere en verwarde gedachten gingen door West heen toen hij de deur achter zich dichttrok. Flarden van oude verhalen over de magi\u00ebrs, ongerustheid over oorlog in het noorden, beelden van een reus met een kap op zijn hoofd, bijna zo hoog als het plafond. Er waren die dag een paar vreemde en sinistere bezoekers in de Agriont geweest, en hij voelde zich danig bedrukt door de zorgen. Hij probeerde ze van zich af te zetten, hield zich voor dat het allemaal onzin was, maar toen kon hij alleen maar weer aan zijn zus denken, die als een dwaas door de Agriont dartelde.", "Hij kreunde zachtjes. Ze was nu waarschijnlijk bij Luthar. Waarom had hij die twee in vredesnaam aan elkaar voorgesteld? Om een of andere reden had hij hetzelfde onhandige, ziekelijke meisje met de scherpe tong verwacht dat hij zich van jaren geleden herinnerde. Het was nogal een schok voor hem geweest toen die vrouw bij zijn kamer verscheen. Hij had haar amper herkend. Ongetwijfeld een vrouw, en aantrekkelijk ook nog. Intussen was Luthar arrogant, rijk en knap, en hij had alle zelfbeheersing van een kind van zes. West wist dat ze elkaar sindsdien vaker hadden gezien. Gewoon als vrienden, natuurlijk. Ardee had hier geen andere kennissen. Ze waren alleen maar vrienden.", "\u2018Verdomme!\u2019 vloekte hij. Het was net zoiets als een kat bij de room zetten en denken dat hij zijn tong er niet in zou steken. Waarom had hij hier verdomme niet beter over nagedacht? Het zou op een ramp uitdraaien! Maar wat kon hij er nu nog aan doen? Hij staarde ellendig door de gang.", "Niets beter dan andermans ellende om die van jezelf te vergeten, en Heider Goedmans bood inderdaad een ellendige aanblik. Hij zat alleen op een lange bank en staarde met een lijkbleek gezicht voor zich uit. Hij had hier vast al die tijd gezeten, terwijl de manufacturiers, de Noordmannen en de magi\u00ebr kwamen en gingen, wachtend op niets maar niet wetend waar hij anders naartoe moest. West keek de gang door. Er was niemand anders in de buurt. Goedmans merkte hem niet op, maar keek glazig voor zich uit, met zijn oude hoed vergeten op zijn knie\u00ebn.", "West kon die man hier niet maar gewoon laten zitten, zo zat hij niet in elkaar.", "\u2018Heider Goedmans,\u2019 zei hij toen hij de man naderde, en de boer keek verbaasd naar hem op. Hij graaide naar zijn hoed en wilde opstaan terwijl hij verontschuldigingen mompelde.", "\u2018Nee, blijft u toch zitten.\u2019 West nam op het bankje plaats. Hij staarde naar zijn voeten, omdat hij de man niet recht in de ogen kon kijken. Er viel een onbehaaglijke stilte. \u2018Ik heb een vriend bij de Commissie voor Grond en Landbouw. Misschien kan hij iets voor u doen\u2026\u2019 Hij liet beschaamd zijn stem wegsterven en tuurde de gang door.", "\u2018De boer glimlachte droevig. \u2018Ik zou dankbaar zijn voor alles wat u zou kunnen doen.\u2019", "\u2018Ja, ja, natuurlijk. Ik zal doen wat ik kan.\u2019 Het zou helemaal niets uithalen, en dat wisten ze allebei. West grimaste en beet op zijn lip. \u2018Neemt u dit maar mee.\u2019 Hij drukte zijn beurs in de slappe, eeltige vingers van de boer. Goedmans keek hem aan, met zijn mond een stukje open. West glimlachte kort en onbehaaglijk en stond op. Hij wilde heel graag weg.", "\u2018Meneer!\u2019 riep Heider Goedmans hem na, maar West haastte zich de gang al door en keek niet achterom."], "Text/chap11.html": ["Op de lijst", "Waarom doe ik dit?", "De omtrekken van de stadswoning van Villem dan Robb tekenden zich zwart af tegen de heldere nachthemel. Het was niet bepaald een opvallend gebouw, een woning van twee verdiepingen met een lage muur en een poort aan de voorzijde, net zoals honderd andere in de straat.Onze oude vriend woonde vroeger in een paleisachtige villa vlak bij de markt. Robb had hem om wat ambitieuzer smeergeld moeten vragen. Gelukkig voor ons heeft hij dat niet gedaan. Elders in de stad waren de geliefde straten helder verlicht en vol dronken feestgangers, de hele nacht door. Maar deze afgelegen zijstraat lag ver van de heldere lichten en nieuwsgierige blikken vandaan.", "We kunnen hier ongestoord werken.", "Aan de zijkant van het gebouw, op de bovenste verdieping, brandde een lamp achter een smal raam. Mooi. Onze vriend is thuis. Maar nog steeds wakker, dus we zullen geruisloos moeten zijn. Hij wendde zich naar practicus Vorst en wees langs de zijkant van het huis. De albino knikte en glipte stilletjes naar de overkant van de straat.", "Glokta wachtte tot hij bij de muur was en in de schaduwen naast het gebouw verdween, en vervolgens keek hij Severard aan en wees naar de voordeur. De ogen van de lange practicus glimlachten even naar hem en toen stoof hij weg, diep voorovergebogen, rolde over de lage muur en kwam geruisloos aan de andere kant neer.", "Perfect tot nu toe, maar ik moet opschieten. Glokta vroeg zich af waarom hij was meegegaan. Vorst en Severard waren uitstekend in staat om Robb zelf op te halen, en hij zou ze alleen maar vertragen. Ik ga misschien wel op mijn bek en waarschuw die kerel dat we hier zijn. Waarom ben ik eigenlijk meegekomen? Maar Glokta wist het wel. De spanning bouwde zich al op in zijn keel. Het voelde bijna alsof hij leefde.", "Hij had de punt van zijn wandelstok omwikkeld met een doek, dus kon hij heel voorzichtig naar de muur hinken zonder al te veel geluid te maken. Tegen die tijd had Severard de poort opengezwaaid, met zijn gehandschoende hand tegen het scharnier gedrukt zodat het niet piepte. Mooi werk. Dat muurtje had evengoed honderd voet hoog kunnen zijn; ik was er nooit overheen gekomen.", "Severard knielde op het trapje naar de voordeur en peuterde in het slot. Hij had zijn oor vlak bij het hout, zijn ogen geconcentreerd half dichtgeknepen, en zijn handen bewogen soepel. Glokta's hart ging tekeer en zijn huid tintelde. Ah, de spanning van de jacht.", "Er klonk een zachte klik, en toen nog een. Severard stopte zijn glinsterende slotgereedschap in zijn zak en draaide toen langzaam, voorzichtig aan de deurknop. De deur zwaaide geruisloos open. Wat een handige kerel is hij toch. Zonder hem en Vorst ben ik gewoon een kreupele. Zij zijn mijn handen, mijn armen, mijn benen. Maar ik ben hun brein. Severard glipte naar binnen en Glokta volgde hem, telkens als hij zijn gewicht op zijn linkerbeen zette grimassend van de pijn.", "De gang was donker, maar er kwam een lichtstraal van de trap naar boven en de trapleuning wierp vreemde, verwrongen schaduwen over de houten vloer. Glokta wees de trap op, en Severard knikte en sloop er dicht langs de muur naartoe. Het leek wel een eeuwigheid te duren voor hij er was.", "De derde trede kraakte toen hij zijn gewicht erop zette. Glokta kromp ineen, Severard verstijfde. Ze wachtten, zo stil als standbeelden. Er klonk geen geluid boven. Glokta haalde weer adem. Severard liep heel langzaam naar boven, stap na voorzichtige stap. Toen hij boven was gluurde hij om de hoek, met zijn rug tegen de muur gedrukt, beklom toen de laatste trede en verdween uit het zicht.", "Practicus Vorst stapte uit de schaduwen aan de andere kant van de gang. Glokta trok een wenkbrauw naar hem op, maar hij schudde zijn hoofd. Niemand beneden. Hij draaide zich om naar de voordeur en deed die heel behoedzaam dicht. Pas toen hij dicht was, liet hij de deurknop los, zodat de grendel geen geluid maakte.", "\u2018D\u00edt moet u zien.\u2019", "Glokta schrok van het plotselinge stemgeluid en draaide zich zo snel om dat er een pijnscheut door zijn rug trok. Severard stond met zijn handen in zijn zij boven aan de trap. Hij draaide zich om en liep het licht weer in, en Vorst rende achter hem aan de trap op, niet langer geruisloos.", "Kan nou niemand eens gewoon op de begane grond blijven? Maar hij hoefde in ieder geval niet stil te doen terwijl hij achter zijn practici aan moeizaam de trap beklom, zijn rechtervoet krakend, zijn linkervoet schrapend over het hout. Er kwam fel lamplicht naar buiten door de open deur aan het eind van de overloop en Glokta hinkte ernaartoe. Hij bleef even staan voor hij over de drempel stapte, om op adem te komen na de klim.", "O gut, wat een puinhoop. Een grote boekenkast was van de muur gerukt en overal op de vloer lagen boeken, sommige open. Een glas wijn was omgestoten op de schrijftafel, waardoor de papieren die erover uitgespreid lagen doorweekt waren. Het bed was overhoopgehaald, de dekens er half af, de kussens en de matras opengesneden en bedekt met veren. Er stond een kast met open deuren, waarvan \u00e9\u00e9n half uit de scharnieren was gerukt. Een paar gescheurde kleren hingen er nog in, maar de meeste lagen kapotgescheurd op een hoop eronder.", "Een aantrekkelijke jongeman lag op zijn rug voor het raam, met een bleek gezicht omhoogstarend en zijn mond open. Op z'n zachtst gezegd was zijn keel opengesneden. Er was met zo veel geweld op ingehakt dat zijn hoofd er nog maar net aanzat. Overal lag bloed, op de gescheurde kleren, op de opengereten matras, over het lijk zelf. Er zaten een paar versmeerde, bloedige handafdrukken op de muur en op de vloer lag een grote, nog natte plas bloed.Hij is vannacht omgebracht. Misschien nog maar een paar uur geleden. Misschien maar een paar minuten.", "\u2018Ik denk niet dat hij onze vragen gaat beantwoorden,\u2019 zei Severard.", "\u2018Nee.\u2019 Glokta liet zijn blik over de puinhopen glijden. \u2018Ik denk dat hij misschien wel dood is. Maar hoe is het gebeurd?\u2019", "Vorst keek hem met zijn roze ogen aan en trok een witte wenkbrauw op. \u2018Fegif?\u2019", "Severard begon schril te lachen onder zijn masker. Zelfs Glokta grinnikte. \u2018Dat is duidelijk. Maar hoe is ons vergif binnengekomen?\u2019", "\u2018Ope ghaam,\u2019 mompelde Vorst, wijzend naar de vloer.", "Glokta hinkte de kamer in, oppassend dat zijn voeten en wandelstok niet in aanraking kwamen met de kleverige chaos van bloed en veren. \u2018Dus ons vergif zag het licht branden, net als wij. Hij is binnengekomen door het raam beneden. Hij is stilletjes de trap op geslopen.\u2019 Glokta draaide met de punt van zijn wandelstok de handen van het lijk om. Een paar bloeddruppeltjes uit de hals, maar geen schade aan de knokkels of vingers. Het was een verrassingaanval. Hij boog zich naar voren en tuurde naar de gapende wond.", "\u2018E\u00e9n krachtige haal. Waarschijnlijk met een mes.\u2019", "\u2018En Villem dan Robb is zeer ernstig lekgeraakt,\u2019 zei Severard.", "\u2018En wij zijn een informant kwijt,\u2019 overpeinsde Glokta. In de gang had geen bloed gelegen. Onze dader heeft moeite gedaan om geen natte voeten te krijgen toen hij de kamer doorzocht, hoe rommelig het er hier ook uitziet. Hij was niet boos of bang. Het was gewoon een klus.", "\u2018De moordenaar was een beroeps,\u2019 mompelde Glokta, \u2018die hier kwam om te moorden. Toen heeft hij zich misschien wat moeite getroost om het te doen lijken op een inbraak, wie zal het zeggen? Hoe dan ook, de hoofdlector zal niet tevreden zijn met een lijk.\u2019 Hij keek op naar zijn twee practici. \u2018Wie is de volgende op de lijst?\u2019", "Deze keer was er duidelijk wel een worsteling geweest. Al was het een wat eenzijdige. Solimo Scandi lag op zijn zij, met zijn gezicht naar de muur, alsof hij zich schaamde voor de toestand van zijn aan repen gehakte en gescheurde nachthemd. Er zaten diepe wonden in zijn onderarmen. Waarmee hij tevergeefs heeft geprobeerd het mes af te weren. Hij was over de vloer gekropen en had een bloedig spoor op het glanzend gewreven hout achtergelaten. Waarover hij tevergeefs heeft geprobeerd te ontkomen. Het had hem niet gebaat. De vier gapende meswonden in zijn rug waren zijn einde geweest.", "Glokta voelde zijn gezicht onwillekeurig vertrekken toen hij naar het bloederige lijk keek. E\u00e9n lijk had toeval kunnen zijn. Twee lijken zijn een samenzwering. Zijn ooglid trilde. Degene die dit gedaan heeft wist dat wij kwamen, en wanneer, en voor wie precies. Ze zijn ons een stap voor. Zeer waarschijnlijk is onze lijst van handlangers nu al een lijst van lijken geworden. Er klonk een krakend geluid achter Glokta, en door zijn abrupte hoofdbeweging schoten er pijnsteken door zijn stijve nek omlaag. Niets anders dan het open raam dat heen en weer zwaaide in de wind.Rustig, nou. Rustig. Nadenken.", "\u2018Het lijkt erop dat het eerbare Manufacturiersgilde grote schoonmaak heeft gehouden.\u2019", "\u2018Hoe konden ze het weten?\u2019 vroeg Severard.", "Inderdaad. Hoe? \u2018Ze moeten Ruis\u2019 lijst hebben gezien, of hebben gehoord wie erbij betrokken waren.\u2019 En dat betekent\u2026 Glokta likte over zijn tandvlees. \u2018Iemand binnen de Inquisitie heeft gekletst.\u2019", "Voor \u00e9\u00e9n keer glimlachten Severards ogen niet. \u2018Als ze weten wie er op die lijst staan, dan weten ze ook wie hem heeft opgesteld. Ze weten wie wij zijn.\u2019", "Drie extra namen op de lijst, misschien? Helemaal onderaan? Glokta grijnsde. Wat opwindend! \u2018Ben je bang?\u2019", "\u2018Ik ben niet blij, dat zal ik u wel vertellen.\u2019 Hij knikte in de richting van het lijk. \u2018Een mes in de rug maakt geen deel uit van mijn plannen.\u2019", "\u2018Ook niet van de mijne, Severard, geloof me.\u2019 Zeker niet. Als ik doodga, zal ik nooit weten wie ons verraden heeft.", "En dat wil ik weten.", "Een stralende, wolkeloze lentedag, en het park was vol ijdeltuiten en luiwammesen van allerlei pluimage. Glokta zat heel stil op zijn bankje in de genadige schaduw van een boom en staarde naar het weelderige groen, het glinsterende water, de gelukkige, de dronken en de kleurrijke mensen. Er zaten mensen samengeperst op bankjes rondom het meer, paartjes en groepen verspreid op het gras, drinkend en pratend en genietend van de zon. Er leek geen ruimte voor nog meer mensen.", "Maar niemand kwam naast Glokta zitten. Af en toe snelde er iemand toe, die amper kon geloven dat hij nog een vrij plekje had gevonden, en dan zagen ze hem hier zitten. Hun gezicht betrok en ze veerden weg of liepen pal langs hem heen, alsof het helemaal niet hun bedoeling was geweest om te gaan zitten. Ik jaag ze weg, even grondig als de pest, en misschien is dat maar goed ook. Ik heb geen behoefte aan hun gezelschap.", "Hij keek naar een groepje jonge soldaten in een roeiboot op het meer. Een van hen stond wiebelend overeind met een fles in zijn hand. De boot schommelde alarmerend, en zijn kameraden schreeuwden dat hij moest gaan zitten. Gedempt, gierend gelach dreef door de lucht naar hem toe, enigszins vertraagd door de afstand. Kinderen. Wat zien ze er jong uit. Zo onschuldig. En zo was ik ook, niet lang geleden. Maar het lijkt wel duizend jaar. Langer nog. Het lijkt wel een heel andere wereld.", "\u2018Glokta.\u2019", "Hij keek op en zette zijn hand boven zijn ogen tegen de zon. Het was hoofdlector Sult, eindelijk hier, een lange, donkere gestalte afgetekend tegen de blauwe hemel. Glokta vond hem er iets vermoeider, iets gegroefder, iets afgetobder uitzien dan normaal terwijl hij kil omlaagstaarde.", "\u2018Ik hoop maar dat dit interessant is.\u2019 Sult gooide de panden van zijn lange witte jas naar achteren en liet zich gracieus op het bankje zakken. \u2018De burgers hebben de wapens opgepakt in de buurt van Keln. Een of andere idioot van een grondbezitter hangt een paar boeren op, en nu moeten wij de puinhoop opruimen! Hoe moeilijk kan het zijn om een akker vol zand en een paar boeren te besturen? Je hoeft ze niet goed te behandelen, zolang je ze maar niet ophangt!\u2019 Zijn mond was een rechte, harde streep terwijl hij boos over de gazons tuurde. \u2018Ik hoop maar dat dit verdomde interessant is.\u2019", "Dan zal ik proberen je niet teleur te stellen. \u2018Villem dan Robb is dood.\u2019 Als om Glokta's uitspraak te onderstrepen, gleed de dronken soldaat uit, tuimelde over de rand van de boot en belandde met een plons in het water. Het bulderende gelach van zijn vrienden bereikte Glokta een tel later. \u2018Hij is vermoord.\u2019", "\u2018Huh. Dat komt voor. Haal de volgende op de lijst op.\u2019 Sult kwam fronsend overeind. \u2018Ik had niet gedacht dat je mijn toestemming nodig zou hebben voor elk klein dingetje. Daarom had ik jou voor deze baan gekozen. Ga gewoon verder!\u2019 snauwde hij terwijl hij zich omdraaide.", "Je hoeft je niet te haasten, hoofdlector. Dat is het probleem van goeie benen; mensen krijgen de neiging te veel te gaan rondrennen. Als je echter moeite hebt met bewegen, doe je dat pas tot je verdomd zeker weet dat het er tijd voor is. \u2018De volgende man op de lijst heeft ook een ongelukje gehad.\u2019", "Sult draaide zich om, met \u00e9\u00e9n wenkbrauw een klein stukje opgetrokken. \u2018O, ja?\u2019", "\u2018Dat geldt trouwens voor iedereen op de lijst.\u2019", "De hoofdlector tuitte zijn lippen en ging weer zitten. \u2018Allemaal?\u2019", "\u2018Allemaal.\u2019", "\u2018Hmm,\u2019 peinsde Sult. \u2018Dat is interessant. De manufacturiers houden een opruimactie? Ik had dergelijke meedogenloosheid niet bepaald verwacht. De tijden zijn inderdaad veranderd, de tijden zijn beslist\u2026\u2019 Hij liet zijn stem wegsterven en zijn gezicht vertrok langzaam in een frons. \u2018Jij denkt dat iemand ze Ruis\u2019 lijst heeft gegeven, h\u00e8? Jij denkt dat iemand van ons heeft gekletst. Daarom heb je me gevraagd hierheen te komen, h\u00e8?\u2019", "Dacht je dat ik gewoon geen zin had om de trap op te lopen? \u2018Stuk voor stuk vermoord? Alle namen op onze lijst? Precies in de nacht dat wij ze willen arresteren? Ik geloof niet zo sterk in het toeval.\u2019 Jij wel, hoofdlector?", "Overduidelijk niet. Zijn gezicht stond erg grimmig. \u2018Wie heeft die bekentenis gezien?\u2019", "\u2018Ik en mijn twee practici, natuurlijk.\u2019", "\u2018Je hebt absoluut vertrouwen in ze?\u2019", "\u2018Absoluut.\u2019 Het bleef even stil. De boot dreef stuurloos, met de peddels omhoog, op het water terwijl de soldaten rondkropen en de man in de vijver plonsde en lachte en zijn vrienden natspatte.", "\u2018Die bekentenis heeft enige tijd in mijn werkkamer gelegen,\u2019 mompelde de hoofdlector. \u2018Leden van mijn staf kunnen hem hebben gezien. Dat is mogelijk.\u2019", "\u2018Hebt u absoluut vertrouwen in hen, Eminentie?\u2019", "Sult staarde Glokta een lang, ijzig moment aan. \u2018Ze zouden niet durven. Ze kennen me te goed.\u2019", "\u2018Dan blijft superieur Kalyne over,\u2019 zei Glokta zachtjes.", "De lippen van de hoofdlector bewogen nauwelijks toen hij sprak. \u2018Je moet voorzichtig handelen, inquisiteur, heel voorzichtig. De grond waarop je loopt is helemaal niet veilig. Idioten worden geen superieuren bij de Inquisitie, ook al lijkt het soms anders. Kalyne heeft veel vrienden, zowel in het Huis van Vragen als daarbuiten. Machtige vrienden. Een beschuldiging aan zijn adres moet worden gestaafd met de allersterkste bewijzen.\u2019 Sult onderbrak zichzelf en wachtte tot een groepje dames voorbij was. \u2018De allersterkste bewijzen,\u2019 siste hij toen. \u2018Je moet die moordenaar voor me zoeken.\u2019", "Gemakkelijker gezegd dan gedaan. \u2018Natuurlijk, Eminentie, maar mijn onderzoek is een beetje op een dood spoor beland.\u2019", "\u2018Niet helemaal. We hebben nog \u00e9\u00e9n troef in handen. Ruis zelf.\u2019", "Ruis? \u2018Maar, hoofdlector, hij zal nu wel in Angland zijn.\u2019 Zwetend in een mijn of zo. Als hij het al zo lang heeft uitgehouden.", "\u2018Nee. Hij is hier in de Agriont, achter slot en grendel. Het leek me beter om hem nog even hier te houden.\u2019 Glokta deed zijn uiterste best om zijn verbazing te verbergen. Slim. Heel slim. Idioten worden ook geen hoofdlector, kennelijk. \u2018Je kunt Ruis als aas gebruiken. Ik zal mijn secretaris een boodschap naar Kalyne laten brengen om hem te laten weten dat ik toegeef. Dat ik bereid ben de manufacturiers te laten doorgaan met hun zaken, maar onder strikter toezicht. Dat ik als gebaar van goede wil Ruis heb laten gaan. Als Kalyne ons lek is, dan zal hij de manufacturiers laten weten dat Ruis vrij is. Dan zullen zij ongetwijfeld hun huurmoordenaar op pad sturen om hem te straffen voor zijn informatieverstrekking aan ons. En dan kun jij hem natuurlijk onderscheppen. Als de moordenaar niet komt, nou, dan zullen we elders moeten zoeken naar onze verrader, en dan is er niets verloren.\u2019", "\u2018Een uitstekend plan, Eminentie.\u2019", "Sult staarde hem kil aan. \u2018Uiteraard. Je zult een basis moeten hebben, ergens ver van het Huis van Vragen vandaan. Ik zal de fondsen vrijmaken, Ruis laten overdragen aan je practici en het je laten weten zodra Kalyne de informatie heeft ontvangen. Zoek die moordenaar voor me op, Glokta, en zet hem onder druk. Zet hem onder druk tot de poppen dansen.\u2019 De boot op de vijver schommelde hevig en sloeg toen plotseling om, waardoor alle soldaten in het water belandden.", "\u2018Ik wil namen,\u2019 siste Sult, woest loerend naar de spetterende soldaten. \u2018Ik wil namen, bewijzen, documenten, en mensen die in de Open Raad opstaan om met hun vinger te wijzen.\u2019 Hij stond soepel op van het bankje. \u2018Hou me op de hoogte.\u2019 Hij beende knerpend over het grind van het pad in de richting van het Huis van Vragen, en Glokta keek hem na. Een uitstekend plan. Ik ben blij dat je aan mijn kant staat, hoofdlector. Je staat toch aan mijn kant, h\u00e8?", "De soldaten hadden de omgekieperde boot de oever op getrokken en stonden drijfnat tegen elkaar te schreeuwen, niet meer zo goedgeluimd. Een van de roeiriemen dreef nog eenzaam in het water en werd geleidelijk naar het punt getrokken waar de rivier het meer uit stroomde. Straks zou hij onder de brug door gaan en worden meegevoerd, voorbij de hoge muren van de Agriont en de slotgracht in. Glokta zag hem langzaam ronddraaien op het water. Een vergissing. Je moet altijd op de details letten. Het is zo eenvoudig om de kleine dingen te vergeten, maar zonder roeiriem is die boot waardeloos.", "Hij liet zijn blik over enkele andere gezichten in het park dwalen. Zijn oog werd getrokken door een knap stel op een bankje bij het meer. De jongeman sprak zachtjes tegen het meisje, met een droevige en ernstige uitdrukking op zijn gezicht. Ze stond snel op en liep met haar handen voor haar gezicht geslagen bij hem weg. Ah, de pijn van een afgewezen geliefde. Het verlies, de woede, de schande. Het lijkt wel alsof je er nooit meer van zult herstellen. Welke dichter schreef toch dat er geen ergere pijn was dan de pijn van een gebroken hart? Sentimenteel gelul. Hij had eens wat tijd moeten doorbrengen in de gevangenis van de keizer. Hij glimlachte, deed zijn mond open en likte over het tandvlees op de plek waar zijn voortanden ooit hadden gezeten. Een gebroken hart heelt mettertijd, maar gebroken tanden groeien nooit meer aan.", "Glokta keek naar de jongeman. Er was iets van vermaak in zijn gezicht te zien terwijl hij het huilende meisje nakeek. Die smeerlap! Ik vraag me af of hij net zoveel harten heeft gebroken als ik in mijn jeugd. Dat lijkt nu amper nog te geloven. Het kost me een half uur om alleen al de moed te verzamelen om op te staan. De enige vrouwen die ik de laatste tijd nog aan het huilen heb gemaakt, zijn de echtgenotes van degenen die ik heb laten verbannen naar Angland\u2026", "\u2018Sand.\u2019", "Glokta draaide zich om. \u2018Maarschalk Varuz, wat een eer.\u2019", "\u2018O, nee, nee,\u2019 zei de oude soldaat, die met de snelle, precieze bewegingen van een schermmeester op het bankje ging zitten. \u2018Je ziet er goed uit,\u2019 zei hij, maar zonder echt te kijken. Ik zie er kreupel uit, bedoel je. \u2018Hoe gaat het met je, oude vriend?\u2019 Ik ben kreupel, opgeblazen ouwe ezel. En is het nu vr\u00ed\u00e9nd? Al die jaren ben ik al terug, en je hebt me nooit bezocht, niet \u00e9\u00e9n keer. Is dat vriendschap?", "\u2018Goed genoeg, dank u, maarschalk.\u2019", "Varuz verschoof ongemakkelijk op het bankje. \u2018Mijn nieuwste student, kapitein Luthar\u2026 Misschien ken je hem?\u2019", "\u2018We hebben kennisgemaakt.\u2019", "\u2018Je zou zijn vormen eens moeten zien.\u2019 Varuz schudde droevig zijn hoofd. \u2018Hij heeft aanleg, dat zeker, maar hij zal nooit tot jouw klasse behoren, Sand.\u2019 Ik weet het niet. Ik hoop dat hij op een dag net zo kreupel is als ik. \u2018Maar hij heeft meer dan genoeg talent, beslist genoeg om te winnen. Alleen verspilt hij het. Hij vergooit het.\u2019 Ach, wat tragisch. Ik ben zo overstuur dat ik wel zou kunnen kotsen. Als ik vanochtend iets gegeten had.", "\u2018Hij is lui, Sand, en koppig. Het ontbreekt hem aan moed. Het ontbreekt hem aan toewijding. Hij zet zich er gewoon niet volledig voor in, en er is niet veel tijd meer. Ik vroeg me af, als je tenminste wat tijd over hebt,\u2019 Varuz keek Glokta heel even in de ogen, \u2018of je misschien eens met hem zou kunnen praten.\u2019", "Ik sta te popelen! Een preek houden tegen die jammerende idioot zou de verwezenlijking van al mijn dromen zijn. Jij arrogante ouwe dwaas, hoe durf je? Je hebt je reputatie opgebouwd op basis van mijn succes, en toen ik jouw hulp nodig had, liet je me stikken. En nu kom je naar mij toe, wil je mijn hulp, en noem je me vriend?", "\u2018Natuurlijk, maarschalk Varuz. Ik praat graag eens met hem. Alles voor een oude vriend.\u2019", "\u2018Uitstekend, uitstekend! Ik weet zeker dat jij alle verschil zult maken! Ik train hem iedere ochtend, op dat plein bij het Huis van de Maker, waar ik jou vroeger ook trainde\u2026\u2019 De oude maarschalk liet ongemakkelijk zijn stem wegsterven.", "\u2018Ik kom zodra mijn taken het toelaten.\u2019", "\u2018Natuurlijk, je taken\u2026\u2019 Varuz stond al op en had kennelijk haast om weg te komen. Glokta stak zijn hand uit, waarop de oude soldaat even weifelde. Geen zorgen, maarschalk, het is niet besmettelijk. Varuz drukte slapjes zijn hand, alsof hij bang was dat die zou afbreken, mompelde een uitvlucht en beende met opgeheven hoofd weg. De drijfnatte soldaten brachten hem enigszins beschaamd een saluut toen hij langskwam.", "Glokta strekte zijn been en overwoog of hij moest opstaan. En waar moet ik dan naartoe? De wereld vergaat niet als ik hier nog even blijf zitten. Ik heb geen haast. Geen haast."], "Text/chap12.html": ["Een aanbod en een geschenk", "\u2018En naar voren!\u2019 brulde maarschalk Varuz.", "Jezal sprong op hem af, met zijn tenen om de rand van de balk gekromd terwijl hij wanhopig probeerde in evenwicht te blijven, en hij deed wat klunzige uithalen om de indruk te wekken dat hij zich volledig gaf. Vier uur training per dag eisten hun tol van hem, en hij voelde zich meer dan alleen maar uitgeput.", "Varuz fronste zijn voorhoofd en tikte Jezals botte ijzer opzij, zich moeiteloos bewegend alsof de evenwichtsbalk een tuinpaadje was. \u2018En terug!\u2019", "Jezal stommelde achteruit en zwaaide stompzinnig met zijn linkerarm om overeind te blijven. Alles boven zijn knie\u00ebn deed vreselijk pijn van de inspanning. Onder de knie\u00ebn was het veel, veel erger. Varuz was al in de zestig, maar hij vertoonde geen tekenen van vermoeidheid. Hij zweette niet eens terwijl hij over de balk naar voren danste, zoevend met zijn ijzers. Jezal hapte naar adem en pareerde wanhopig met zijn linkerhand, hevig uit balans, terwijl zijn rechtervoet in het niets zocht naar de veiligheid van de balk achter hem.", "\u2018En naar voren!\u2019 Jezals kuiten stonden in lichterlaaie toen hij struikelend van richting veranderde en een slag sloeg naar die woestmakende oude man, maar Varuz ging niet achteruit. In plaats daarvan dook hij onder de wanhoopssteek door en duwde met de achterkant van zijn arm Jezals voeten onder hem vandaan.", "Jezal slaakte een gil toen het plein ineens ronddraaide. Zijn been klapte pijnlijk hard tegen de zijkant van de balk en een tel later lag hij op zijn gezicht in het gras, stuiterde zijn kin op de grond en rammelden zijn tanden. Hij rolde een stukje door en bleef op zijn rug liggen, hijgend als een vis die plotseling uit het water was getild, met een bonzende pijn in zijn been op de plek waar het onderweg omlaag de balk had geraakt. Hij zou er morgen weer een lelijke blauwe plek bij hebben.", "\u2018Vreselijk, Jezal, vreselijk!\u2019 riep de oude soldaat terwijl hij lenig op het gras sprong. \u2018Je wankelt over die balk alsof het een touw is!\u2019 Jezal rolde vloekend om en kwam stijfjes overeind. \u2018Het is een stevig stuk eiken, breed genoeg om op te verdwalen!\u2019 De maarschalk onderstreepte dit door met zijn korte ijzer op de balk te meppen, zodat de splinters alle kanten op vlogen.", "\u2018Ik dacht dat u naar voren zei,\u2019 kreunde Jezal.", "Varuz trok zijn wenkbrauwen op. \u2018Denk je echt, kapitein Luthar, dat Bremer dan Gorst zijn tegenstanders betrouwbare informatie verstrekt over zijn bedoelingen?\u2019", "Bremer dan Gorst gaat proberen me te verslaan, ouwe zak! Jij hoort me te helpen h\u00e9m te verslaan! Dat dacht Jezal, maar hij was wel zo verstandig het niet hardop te zeggen. Hij schudde alleen maar zwijgend zijn hoofd.", "\u2018Nee! Nee, natuurlijk niet! Hij doet er alles aan om zijn tegenstanders te misleiden en verwarren, zoals alle goeie zwaardvechters doen!\u2019 De maarschalk liep hoofdschuddend heen en weer. Jezal overwoog nog maar eens om het allemaal op te geven. Hij was het beu om iedere avond uitgeput in bed te vallen, op een tijdstip waarop hij normaal net aan het dronken worden was. Hij was het beu om iedere morgen beurs en met blauwe plekken wakker te worden voor nog eens vier eindeloze uren hardlopen, evenwichtsbalk en vormen. Hij was het beu om onderuitgekegeld te worden door majoor West. En wat hij vooral beu was, was om uitgekafferd te worden door die ouwe idioot.", "\u2018\u2026 een deprimerende vertoning, kapitein, bijzonder deprimerend. Ik geloof echt dat je alleen maar slechter wordt\u2026\u2019", "Jezal zou de Wedstrijd nooit winnen. Niemand verwachtte het van hem, en hijzelf nog wel het minst. Dus waarom zou hij het niet opgeven, teruggaan naar zijn kaartspelletjes en late avonden? Was dat eigenlijk niet alles wat hij wilde in het leven? Maar wat zou hem dan onderscheiden van duizend andere adellijke zoons? Hij had lang geleden al besloten dat hij iets bijzonders wilde worden. Misschien wel maarschalk, en daarna schatmeester. Iets groots en belangrijks in ieder geval. Hij wilde een zetel in de Gesloten Raad, grootse beslissingen nemen. Hij wilde dat mensen tegen hem slijmden en glimlachten en aan zijn lippen hingen. Hij wilde dat mensen zouden fluisteren: \u2018Daar gaat heer Luthar!\u2019 als hij langs schreed. Kon hij gelukkig zijn als eeuwige rijkere, slimmere, betere versie van luitenant Brint? Ugh! Hij moest er niet aan denken.", "\u2018\u2026 We hebben nog een heel lange weg te gaan en niet genoeg tijd, behalve als je houding verandert. Je schermtechnieken zijn bedroevend, je conditie is nog steeds slecht, en wat je evenwichtsgevoel betreft, nou, daar kan maar beter zo weinig mogelijk over worden gezegd\u2026\u2019", "En wat zouden de mensen denken als hij het opgaf? Wat zou zijn vader doen? Wat zouden zijn broers zeggen? En de andere officieren? Ze zouden denken dat hij een lafaard was. En dan was Ardee West er nog. Hij scheen de afgelopen paar dagen veel aan haar te denken. Zou ze zich nog zo dicht naar hem toe buigen als hij niet schermde? Zou ze dan nog op zo vertrouwelijke toon tegen hem praten? Zou ze nog lachen om zijn grappen? Zou ze nog naar hem opkijken met die grote donkere ogen, zo dichtbij dat hij bijna haar adem op zijn wang kon voelen\u2026", "\u2018Luister je wel, jongen?\u2019 donderde Varuz. Jezal voelde nu inderdaad adem op zijn gezicht, en ook vrij veel spuug.", "\u2018Ja, meneer! Schermtechnieken bedroevend, conditie slecht!\u2019 Jezal slikte nerveus. \u2018Over evenwichtsgevoel zo weinig mogelijk zeggen.\u2019", "\u2018Dat klopt! Ik begin te vermoeden, hoewel ik het amper kan geloven na alle moeite die ik voor je heb gedaan, dat je je hier niet volledig voor inzet.\u2019 Hij keek kwaad in Jezals ogen. \u2018Wat denk jij, majoor?\u2019", "Er kwam geen antwoord. West zat met zijn armen over elkaar en een grimmig gezicht onderuitgezakt in zijn stoel voor zich uit te staren.", "\u2018Majoor West?\u2019 snauwde de maarschalk.", "Hij keek plotseling op, alsof hij zich nu pas bewust werd van hun aanwezigheid. \u2018Sorry, meneer, ik was afgeleid.\u2019", "\u2018Dat zie ik.\u2019 Varuz zoog zijn wangen naar binnen. \u2018Schijnbaar concentreert niemand zich vanochtend.\u2019 Het was een grote opluchting dat een deel van de woede van de oude man zich op iets anders richtte, maar Jezals blijdschap was van korte duur.", "\u2018Goed dan,\u2019 snauwde de oude maarschalk. \u2018Als je het zo hebben wilt. Vanaf morgenochtend beginnen we elke oefensessie met een zwemtochtje in de gracht. Een mijl of twee zal wel genoeg zijn.\u2019 Jezal klemde zijn kiezen op elkaar om niet te gaan schreeuwen. \u2018Koud water heeft een prachtig verscherpend effect op de zintuigen. En misschien moeten we wat vroeger van start gaan, zodat je geest er op z'n meest ontvankelijk voor is. Dat betekent dat we om vijf uur beginnen. Intussen, kapitein Luthar, stel ik voor dat je erover nadenkt of je hier bent om de Wedstrijd te winnen, of simpelweg vanwege het genoegen van mijn gezelschap.\u2019 Hij draaide zich abrupt om en beende weg.", "Jezal wachtte tot Varuz het plein had verlaten voor hij zijn geduld verloor, maar zodra hij zeker wist dat de oude man buiten gehoorsafstand was, smeet hij zijn ijzers woedend tegen de muur.", "\u2018Verdomme!\u2019 schreeuwde hij toen de ijzers rammelend op de grond belandden. \u2018Vervloekt!\u2019 Hij keek rond, op zoek naar iets waar hij tegenaan kon schoppen zonder dat het pijn zou doen. Zijn blik belandde op de poot van de evenwichtsbalk, maar hij schatte zijn trap helemaal verkeerd in en moest de neiging onderdrukken zijn beurse teen te grijpen en rond te springen als een zot. \u2018Stik, stik!\u2019 brieste hij.", "West was teleurstellend weinig onder de indruk. Hij stond fronsend op en liep achter maarschalk Varuz aan.", "\u2018Waar ga je heen?\u2019 vroeg Jezal.", "\u2018Weg,\u2019 zei West over zijn schouder. \u2018Ik heb genoeg gezien.\u2019", "\u2018Wat bedoel je daarmee?\u2019", "West bleef staan en draaide zich om. \u2018Hoe wonderbaarlijk het ook kan schijnen, er zijn grotere problemen op de wereld.\u2019", "Jezal gaapte West met open mond na terwijl die over het plein wegliep. \u2018Wie denk je wel dat je bent?\u2019 riep hij hem na, toen hij zeker wist dat West weg was. \u2018Stik, stik!\u2019 Hij overwoog de balk nog een schop te geven, maar bedacht zich.", "Jezal had een pestbui toen hij terugliep naar zijn kamers, dus vermeed hij de drukkere delen van de Agriont en volgde de rustigere laantjes en tuinen langs de Koningsweg. Hij loerde onder het lopen naar zijn voeten om nog verder te ontmoedigen dat hij zou worden aangesproken. Maar het geluk stond niet aan zijn kant.", "\u2018Jezal!\u2019 Het was Kaspa, die een wandelingetje maakte met een stroblond meisje in duur uitziende kleding. Ze hadden een streng kijkende vrouw van middelbare leeftijd op sleeptouw, ongetwijfeld de gouvernante van het meisje of zoiets. Ze waren blijven staan om een of ander onbelangrijk standbeeld in een niet vaak bezochte tuin te bewonderen.", "\u2018Jezal!\u2019 riep Kaspa nog eens, terwijl hij met zijn hoed in de lucht zwaaide. Jezal kon hen niet ontlopen. Hij plakte een niet erg overtuigende glimlach op zijn gezicht en liep naar hem toe. Het bleke meisje glimlachte naar hem toen hij naderde, maar als hem dat had moeten bekoren, dan voelde hij het niet.", "\u2018Heb je weer geschermd, Luthar?\u2019 vroeg Kaspa nodeloos. Jezal zweette en had schermijzers in zijn handen. Het was algemeen bekend dat hij iedere morgen schermde. Je hoefde geen genie te zijn om het verband te leggen, en dat was mooi, want Kaspa was dat zeker niet.", "\u2018Hoe heb je dat nou geraden?\u2019 Het was niet Jezals bedoeling geweest om de conversatie meteen zo de nek om te draaien, maar hij deed het af met een vals grinniklachje, en de dames glimlachten al snel weer.", "\u2018Hah, hah,\u2019 lachte Kaspa, altijd bereid het lijdend voorwerp van een grap te zijn. \u2018Jezal, mag ik je voorstellen aan mijn nichtje, vrouwe Ariss dan Kaspa? Dit is mijn commandant, kapitein Luthar.\u2019 Dus dit was dat beroemde nichtje. Een van de rijkste erfgenames in de Unie en uit een uitstekende familie. Kaspa pochte er altijd over dat ze zo'n schoonheid was, maar Jezal vond haar maar een bleek, mager, ziekelijk ding. Ze glimlachte flauwtjes en stak haar slappe, bleke handje uit.", "Hij veegde er zo plichtmatig mogelijk een kus langs. \u2018Bekoorlijk,\u2019 mompelde hij zonder vreugde. \u2018Ik moet me verontschuldigen voor mijn uiterlijk. Ik heb net geschermd.\u2019", "\u2018Ja,\u2019 piepte ze met een hoge, schrille stem zodra ze zeker wist dat hij was uitgesproken. \u2018Ik heb gehoord dat u geweldig kunt schermen.\u2019 Het bleef even stil terwijl ze zocht naar iets om te zeggen, maar toen klaarde haar blik op. \u2018Vertel eens, kapitein, is schermen echt heel gevaarlijk?\u2019", "Wat een inspirerend geleuter. \u2018O, nee, vrouwe, in de cirkel gebruiken we alleen bot gemaakte ijzers.\u2019 Hij kon er nog wel meer over vertellen, maar hij mocht doodvallen als hij al die moeite zou doen. Hij glimlachte dunnetjes. Zij ook. Het gesprek zweefde op de rand van de afgrond.", "Jezal stond op het punt zich te verontschuldigen, nu over het schermen kennelijk alles was gezegd wat er te zeggen viel, maar Ariss was hem voor en sneed domweg een ander onderwerp aan. \u2018En vertel eens, kapitein, is het echt waarschijnlijk dat er oorlog komt in het noorden?\u2019 Haar stem was bijna geheel weggestorven toen ze aan het eind van de zin was aangekomen, maar haar gouvernante keek goedkeurend toe, ongetwijfeld verrukt over het conversatietalent van de jongedame onder haar hoede.", "Spaar me. \u2018Nou, volgens mij\u2026\u2019 begon Jezal. De lichtblauwe ogen van vrouwe Ariss keken hem verwachtingsvol aan. Blauwe ogen zijn oersaai, dacht hij. Hij vroeg zich af over welk onderwerp ze minder wist: schermen of politiek. \u2018Wat denkt u?\u2019", "De gouvernante fronste heel lichtjes. Vrouwe Ariss leek enigszins ontdaan en bloosde een beetje terwijl ze naar woorden zocht. \u2018Nou, eh\u2026 ik wil maar zeggen\u2026 Ik ben ervan overtuigd dat alles\u2026 goed zal aflopen?\u2019", "Het lot zij dank! dacht Jezal. We zijn gered! Hij moest hier weg. \u2018Natuurlijk, alles zal wel goed aflopen.\u2019 Hij forceerde nog \u00e9\u00e9n glimlach. \u2018Het is werkelijk een genoegen geweest kennis met u te maken, maar ik vrees dat ik zo meteen aan het werk moet, dus moet ik u verlaten.\u2019 Hij maakte een kille, formele buiging. \u2018Luitenant Kaspa, vrouwe Ariss.\u2019", "Kaspa sloeg hem op zijn arm, vriendelijk als altijd. Zijn argeloze, graatmagere nichtje glimlachte onzeker. De gouvernante keek fronsend naar hem toen hij langsliep, maar Jezal lette er niet op.", "Hij kwam bij de Herenkoepel aan net toen de raadsleden terugkeerden van hun lunchonderbreking. Hij groette de wachters in de hal met een stramme hoofdknik en beende de enorme deur door en het middenpad over. Hij werd op de hielen gevolgd door een rommelige groep van de hoogste edelen in het rijk, en de echo\u00ebnde ruimte weerklonk van schuifelende voetstappen, gemor en gefluister toen Jezal langs de gebogen muur naar een plekje achter de hoge tafel liep.", "\u2018Jezal, hoe ging het schermen?\u2019 Het was Jalenhorm, die voor de verandering eens vroeg was en de kans aangreep om te praten voordat de schatmeester arriveerde.", "\u2018Ik heb wel betere ochtenden gehad. En jij?\u2019", "\u2018O, het ging prima. Ik heb dat nichtje van Kaspa ontmoet, weet je.\u2019 Hij zocht naar haar naam.", "Jezal zuchtte. \u2018Vrouwe Ariss.\u2019", "\u2018Ja, dat was het! Heb je haar gezien?\u2019", "\u2018Ik had het geluk ze net nog tegen te komen.\u2019", "\u2018Poeh!\u2019 riep Jalenhorm met getuite lippen. \u2018Is ze niet wonderschoon?\u2019", "\u2018Hmm.\u2019 Jezal wendde verveeld zijn blik af en keek naar de in mantels gestoken en met bont getooide hoogwaardigheidsbekleders die langzaam hun plaatsen zochten. Of althans, hij keek naar een selectie van hun minst geliefde zoons en betaalde afgevaardigden. Heel weinig edelen kwamen tegenwoordig nog in eigen persoon opdraven voor de Open Raad, als ze tenminste niets belangrijks hadden om over te klagen. Een groot aantal van hen nam niet eens de moeite om nog iemand in hun plaats te sturen.", "\u2018Ik zweer het je, een van de mooiste meisjes die ik ooit heb gezien. Ik weet dat Kaspa haar altijd ophemelt, maar hij had bepaald niet overdreven.\u2019", "\u2018Hmm.\u2019 De raadslieden begonnen zich te verspreiden, ieder naar zijn eigen stoel. De Herenkoepel was ingericht als een soort theater, al zaten de heersende edelen van de Unie op de plek waar normaal het publiek zat, op een grote halve kring van banken met een middenpad ertussen.", "Net als in het theater waren ook hier sommige zitplaatsen beter dan andere. De minst belangrijke mensen zaten achterin, en hoe verder je naar voren ging, hoe belangrijker de man die er zat. De voorste rij was gereserveerd voor de hoofden van de allerbelangrijkste families, of degenen die ze in hun plaats stuurden. Afgevaardigden uit het zuiden, uit Dagoska en Westhaven, zaten links, dicht bij Jezal. Helemaal rechts zaten de lieden uit het noorden en westen, uit Angland en Starikland. Het grootste deel van de zetels ertussenin was bestemd voor de oude adel uit Midderland, het hart van de Unie. De eigenlijke Unie, zoals zij het ongetwijfeld zagen. En zoals Jezal het ook zag, wat dat aanging.", "\u2018Wat een houding, wat een gratie,\u2019 vervolgde Jalenhorm enthousiast, \u2018dat prachtige blonde haar, die lelieblanke huid, die fantastische blauwe ogen.\u2019", "\u2018En al dat geld.\u2019", "\u2018Nou, ja, dat ook,\u2019 beaamde de grote man glimlachend. \u2018Kaspa zegt dat zijn oom nog rijker is dan zijn vader. Stel je voor! En hij heeft alleen die ene dochter. Ze zal elke mark van hem erven. Elke mark!\u2019 Jalenhorm kon zijn enthousiasme nauwelijks bedwingen. \u2018De man die haar kan strikken, dat is een gelukkig man! Hoe heette ze ook alweer?\u2019", "\u2018Ariss,\u2019 antwoordde Jezal zuur. De heren, of hun afgevaardigden, hadden zich allemaal schuifelend en mokkend een weg naar hun zetels gebaand. Het was een magere opkomst: de banken waren nog niet half vol. Veel voller werd het eigenlijk nooit. Als de Herenkoepel werkelijk een schouwburg was geweest, dan zouden de eigenaren wanhopig op zoek zijn gegaan naar een nieuw toneelstuk.", "\u2018Ariss. Ariss.\u2019 Jalenhorm smakte met zijn lippen alsof de naam zoet smaakte. \u2018De man die haar krijgt, mag van geluk spreken.\u2019", "\u2018Ja, inderdaad. Een gelukkig man.\u2019 Als hij er tenminste prijs op stelt in zijn eentje de conversatie te dragen, althans. Jezal zou nog liever met de gouvernante trouwen. Zij leek tenminste nog een beetje pit te hebben.", "De schatmeester was de zaal binnengekomen en liep naar de verhoging waarop de hoge tafel stond, zo ongeveer waar het toneel zou zijn geweest als de Koepel een theater was geweest. Hij werd gevolgd door een groepje secretarissen en klerken in zwarte gewaden, stuk voor stuk met zware boeken en stapels officieel uitziende documenten in hun armen. Heer Hoff, met zijn rode staatsiemantel wapperend achter zich aan, leek bijzonder veel op een exotische, statig schrijdende vogel, achtervolgd door een zwerm lastige kraaien.", "\u2018Daar heb je die ouwe zuurpruim,\u2019 fluisterde Jalenhorm terwijl hij wegschoof naar zijn plek aan de andere kant van de tafel. Jezal deed zijn handen achter zijn rug en nam zijn gebruikelijke houding aan, met zijn voeten een stukje uit elkaar en zijn kin hoog in de lucht. Hij liet zijn blik over de soldaten gaan, op regelmatige afstand langs de gebogen muren, maar ze stonden allemaal roerloos en onberispelijk in hun volledige harnas, net als altijd. Hij haalde diep adem en bereidde zich voor op een paar extreem vervelende uren.", "De schatmeester wierp zich in zijn hoge stoel en riep om wijn. De secretarissen namen hun posities aan weerszijden van hem in en lieten de ruimte in het midden vrij voor de koning, die zoals gebruikelijk afwezig was. Er werd geritseld met documenten, grote registerboeken werden opengezwaaid, pennen werden geslepen en ratelend in inktpotten gedoopt.", "De omroeper blies zijn borst op. \u2018Ik open deze vergadering,\u2019 zei hij met trage, sonore stem, \u2018van de Open Raad van de Unie\u2026\u2019 hij liet een onnodig lange en nadrukkelijke pauze vallen. De ogen van de schatmeester schoten boos in zijn richting, maar de omroeper liet zich niet beroven van zijn moment van glorie. Hij liet iedereen nog wat langer wachten voordat hij vervolgde: \u2018Orde in de zaal!\u2019", "\u2018Dank u,\u2019 zei Hoff zuur. \u2018Ik geloof dat we voor het lunchreces de gouverneur van Dagoska zouden horen.\u2019 Zijn stem werd begeleid door het gekras van penpunten terwijl twee klerken elk woord noteerden. De lichte echo's van de pennen versmolten in de grote ruimte boven hen met de echo van zijn woorden.", "Een oudere man in de voorste rij, dicht bij Jezal, hees zich overeind, in zijn trillende handen hield hij wat documenten vast.", "\u2018De Open Raad,\u2019 dreunde de omroeper zo slepend als hij durfde, \u2018erkent Rush dan Thuel, geaccepteerd afgevaardigde van Sand dan Vurms, gouverneur van Dagoska!\u2019", "\u2018Dank u, meneer.\u2019 Thuels krakende, ijle stem klonk absurd zacht in de enorme ruimte. Zelfs Jezal kon hem amper verstaan, en hij stond nog geen tien passen verderop. \u2018Mijne heren\u2026\u2019 begon hij.", "\u2018Harder!\u2019 riep iemand achterin. Er klonk gelach. De oude man schraapte zijn keel en probeerde het nog eens.", "\u2018Mijne heren, ik ben hier gekomen met een dringende boodschap van de gouverneur van Dagoska.\u2019 Zijn stemgeluid was alweer afgenomen tot het oorspronkelijke volume, en elk woord werd begeleid door het aanhoudende gekras van pennen. Boven op de openbare galerij werd gefluisterd, waardoor hij nog slechter te verstaan was. \u2018De dreiging van de keizer van Gurkhul voor onze grootse stad neemt iedere dag toe.\u2019", "Er klonken vage geluiden van afkeuring op van de overkant van de zaal, waar de afgevaardigden uit Angland zaten, maar het overgrote deel van de raadsleden keek alleen maar verveeld. \u2018Aanvallen op onze scheepvaart, het hinderen van kooplieden, en demonstraties buiten onze muren hebben de gouverneur gedwongen me hierheen te sturen\u2026\u2019", "\u2018Hebben wij even geluk!\u2019 riep iemand. Er klonk weer gelach, iets luider deze keer.", "\u2018De stad is gebouwd op slechts een smalle landpunt,\u2019 ploegde de oude man voort, die zich inspande om zichzelf verstaanbaar te maken bij het aanzwellende achtergrondgeluid, \u2018aan een land dat geheel onder bestuur staat van onze bittere vijanden de Gurken, en afgescheiden van Midderland door vele mijlen zout water! Onze verdediging is niet wat ze zou moeten zijn! De gouverneur heeft dringend behoefte aan meer fondsen\u2026\u2019", "Het woord fondsen veroorzaakte onmiddellijk gebrul van de verzamelde raadsleden. Thuels mond bewoog nog, maar hij was nu in het geheel niet meer te verstaan. De schatmeester fronste zijn voorhoofd en nam een slok uit zijn beker. De klerk die het verst bij Jezal vandaan zat, had zijn pen neergelegd en wreef met zijn be\u00efnkte duim en wijsvinger in zijn ogen. De klerk die het dichtstbij zat, had net een regel opgeschreven. Jezal boog zich naar voren om het te lezen. Er stond simpelweg:", "Enig geroep.", "De omroeper stampte met een enorm zelfingenomen blik met zijn staf op de tegels. Uiteindelijk stierf het geroezemoes weg, maar Thuel had inmiddels een hoestbui gekregen. Hij probeerde te praten, maar kon geen woord uitbrengen, en uiteindelijk wuifde hij met zijn hand en ging met een knalrood gezicht zitten, terwijl zijn buurman hem op de rug klopte.", "\u2018Mag ik, schatmeester?\u2019 riep een modern geklede jongeman, die opsprong in de voorste rij aan de andere kant van de zaal. \u2018Het schijnt me toe\u2026\u2019", "\u2018De Open Raad,\u2019 onderbrak de omroeper hem, \u2018erkent Hersel dan Meed, derde zoon en geaccepteerd afgevaardigde van Fedor dan Meed, de gouverneur van Angland!\u2019", "\u2018Het schijnt mij toe,\u2019 vervolgde de knappe jongeman, slechts licht ge\u00ebrgerd over de onderbreking, \u2018dat onze vrienden in het zuiden altijd een grootscheepse aanval van de keizer verwachten!\u2019 Er werden afwijkende meningen gespuid aan de andere kant van de zaal. \u2018Een aanval die nooit komt! Hebben we de Gurken niet slechts enkele jaren geleden verslagen, of laat mijn geheugen me in de steek?\u2019 Het volume van het boegeroep nam toe. \u2018Deze angstzaaierij is een onaanvaardbare aanslag op de middelen van de Unie!\u2019 Hij moest schreeuwen om zich verstaanbaar te maken. \u2018In Angland hebben we vele mijlen aan grenzen en te weinig soldaten, terwijl de dreiging van Bethod en zijn Noordmannen maar al te re\u00ebel is! Als er al iemand behoefte heeft aan fondsen\u2026\u2019", "Het tumult werd meteen twee keer zo luid. Kreten van \u2018Inderdaad!\u2019, \u2018Onzin!\u2019, \u2018Juist!\u2019 en \u2018Leugens!\u2019 waren vaag in het lawaai verstaanbaar. Enkele afgevaardigden waren opgestaan en stonden te schreeuwen. Sommigen knikten instemmend, anderen schudden afkeurend hun hoofd. Weer anderen geeuwden en keken wat om zich heen. Jezal zag een kerel, bijna achterin in het midden, die vrijwel zeker sliep en ieder moment bij zijn buurman op schoot kon belanden.", "Hij liet zijn blik omhoogdwalen, over de gezichten langs de balustrade van de openbare galerij. Hij voelde een vreemde gloed in zijn borst. Ardee West was daarboven en keek hem recht aan. Toen hun blikken kruisten, glimlachte en zwaaide ze. Hij glimlachte zelf ook en deed zijn arm al omhoog om terug te zwaaien, maar toen herinnerde hij zich waar hij was. Hij stopte zijn arm weer achter zijn rug en keek zenuwachtig om zich heen. Gelukkig had niemand die belangrijk was zijn vergissing opgemerkt. Maar de glimlach wilde niet helemaal van zijn gezicht gaan.", "\u2018Heren!\u2019 brulde de schatmeester, die zijn lege beker met een klap op de hoge tafel neetzette. Hij had de luidste stem die Jezal ooit had gehoord. Zelfs maarschalk Varuz had van Hoff nog het een en ander over schreeuwen kunnen leren. De slapende man achterin schrok snuivend en met zijn ogen knipperend wakker. Het lawaai stierf bijna onmiddellijk weg. De afgevaardigden die nog stonden, keken schuldbewust om zich heen, als kinderen die op het matje waren geroepen, en gingen geleidelijk zitten. Het gefluister op de openbare galerij viel stil. De orde was hersteld.", "\u2018Heren! Ik kan u verzekeren dat niets de koning zo ter harte gaat als de veiligheid van zijn onderdanen, waar ze ook zijn! De Unie staat geen agressie tegen haar volk of eigendommen toe!\u2019 Hoff onderstreepte elke opmerking door met zijn vuist op tafel te slaan. \u2018Van de keizer van Gurkhul, van die wilden in het noorden, of van wie dan ook!\u2019 Bij die laatste kreet sloeg hij zo hard op tafel dat er inkt uit een inktpot opspatte en over een van de zorgvuldig opgestelde documenten van een klerk stroomde. Het vaderlandslievende betoog van de schatmeester werd begroet door instemmend en ondersteunend geroep.", "\u2018Wat de specifieke omstandigheden van Dagoska aangaat!\u2019 Thuel keek hoopvol op, al ging zijn borst nog op en neer van het onderdrukte hoesten. \u2018Heeft die stad niet een van de machtigste en uitgestrektste verdedigingen ter wereld? Heeft men daar geen beleg door de Gurken weerstaan, nog geen tien jaar geleden, en langer dan een jaar? Wat is er van de muren geworden, heer, de muren?\u2019 Het werd stil in de zaal toen iedereen zich inspande om het antwoord te horen.", "\u2018Schatmeester,\u2019 hijgde Thuel, die weer bijna werd overstemd toen een van de klerken een ritselende bladzijde van zijn enorme boek omsloeg en begon te krabbelen op de volgende, \u2018de verdedigingswerken hebben dringend onderhoud nodig, en we hebben niet voldoende soldaten om ze fatsoenlijk te bemannen. De keizer is hiervan op de hoogte,\u2019 fluisterde hij bijna onverstaanbaar. \u2018Ik smeek u\u2026\u2019 Hij kreeg weer een verschrikkelijke hoestbui en liet zich in zijn stoel vallen, onder enig hoongelach van de delegatie uit Angland.", "Hoff fronste nog dieper. \u2018Ik had begrepen dat de verdedigingswerken van de stad zouden worden onderhouden met plaatselijk ge\u00efnde gelden, en met handelstaksen betaald door het Gilde van Specerijenhandelaren, die al zeven jaar in Dagoska werken onder een exclusieve en zeer winstgevende licentie. Als er zelfs geen middelen kunnen worden gevonden om de muren te onderhouden,\u2019 hij liet zijn donkere blik over het gezelschap gaan, \u2018dan wordt het misschien tijd dat die licentie te koop wordt aangeboden.\u2019 Er werd kwaad gemompeld op de openbare galerij.", "\u2018Hoe dan ook, de Kroon kan momenteel geen extra gelden vrijmaken!\u2019 Er kwam ontevreden geroep van de Dagoskazijde van de zaal, en instemmend gebrul van de Anglandse zijde.", "\u2018Wat de specifieke omstandigheden van Angland aangaat!\u2019 brulde de schatmeester, zich richtend tot Meed. \u2018Ik geloof dat we aanstonds goed nieuws zullen horen dat u zult kunnen overbrengen aan uw vader de gouverneur.\u2019 Er steeg opgewonden gefluister op naar de vergulde koepel boven hen. De knappe jongeman keek aangenaam verrast, en terecht. Het kwam maar zelden voor dat iemand met goed nieuws terugkeerde uit de Open Raad, of met wat voor nieuws dan ook eigenlijk.", "Thuel had zijn longen weer onder controle en deed zijn mond open om iets te zeggen, maar hij werd in de rede gevallen door luid gebons op de deur achter de hoge tafel. De heren keken verrast en verwachtingsvol op. De schatmeester glimlachte als een goochelaar die net een uitzonderlijk moeilijk kunststukje had volbracht. Hij gebaarde naar de wachters, de zware ijzeren grendels werden opengeschoven en de grote, ingelegde deuren zwaaiden langzaam open.", "Acht ridderlijfwachten in glanzende harnassen, gezichtsloos achter hoge, gepoetste helmen met gelaatskappen en gekleed in schitterende purperen mantels met achterop een gouden zon, marcheerden stampend de trap af en namen aan weerszijden van de hoge tafel positie in. Ze werden op de hielen gevolgd door vier trompettisten, die ferm naar voren stapten, hun glanzende instrumenten aan hun lippen zetten en een oorverdovende fanfare bliezen. Jezal beet op zijn rammelende kiezen en kneep zijn ogen dicht, maar uiteindelijk stierven de galmende echo's weg. De schatmeester draaide zich giftig om naar de omroeper, die met open mond naar de aangekomen groep staarde.", "\u2018Nou?\u2019 siste Hoff.", "De omroeper schrok op. \u2018Ah\u2026 ja, natuurlijk! Mijne heren, het is mij een grote eer u aan te kondigen\u2026\u2019 hij zweeg en haalde diep adem, \u2018\u2026 zijne Vorstelijke Hoogheid, de koning van Angland, van Starikland en van Midderland, Beschermheer van Westhaven en van Dagoska, zijne Doorluchtige Hoogheid Guslav de Vijfde, Hoge Koning van de Unie!\u2019 Er klonk geruis toen iedereen in de zaal zich uit zijn zetel verhief en zich op een knie liet zakken.", "De koninklijke draagstoel kwam langzaam door de deuren, gedragen op de schouders van nog zes gezichtsloze ridders. De koning zat in een vergulde stoel, lichtjes heen en weer schommelend tussen dikke kussens. Hij keek om zich heen met de geschokte blik van iemand die dronken in slaap is gevallen en wakker is geworden in een onbekende kamer.", "Hij zag er vreselijk uit. Buitengewoon vet, deinend als een pudding gekleed in bont en rode zijde, met zijn hoofd tussen zijn schouders gedrukt door het gewicht van een gigantische, fonkelende kroon. Zijn ogen waren glazig en puilden uit, met dikke donkere wallen eronder, en de roze punt van zijn tong kwam doorlopend zenuwachtig naar buiten om over zijn bleke lippen te likken. Hij had enorme hangwangen en rollen vet om zijn nek, en eigenlijk gaf zijn hele gezicht de indruk dat het een beetje was gesmolten en van zijn schedel begon te druipen. Dat was de Hoge Koning van de Unie, maar Jezal boog zijn hoofd toch maar wat dieper toen de draagstoel naderbij kwam.", "\u2018O,\u2019 mompelde zijne Doorluchtige Hoogheid, alsof hij iets was vergeten, \u2018u kunt opstaan.\u2019 Het geruis vulde de zaal toen iedereen overeind kwam en weer plaatsnam. De koning draaide zich met een diep gefronst voorhoofd naar Hoff toe, en Jezal hoorde hem vragen: \u2018Waarom ben ik hier?\u2019", "\u2018De Noordmannen, Majesteit.\u2019", "\u2018O, ja!\u2019 De blik van de koning klaarde op. Hij zweeg even. \u2018Wat is daarmee?\u2019", "\u2018Eh\u2026\u2019 Maar de schatmeester hoefde niet te antwoorden, want de deuren aan de overkant van de zaal gingen open, dezelfde deuren waardoor Jezal was binnengekomen. Twee vreemde mannen beenden naar binnen en liepen door het middenpad.", "Een van hen was een verweerde oude strijder met een litteken en een blind oog, die een platte houten kist in zijn armen droeg. De ander was gekleed in een mantel met kap, zodat zijn gezicht niet te zien was, en zo groot dat hij de hele zaal uit proportie bracht. De banken, de tafels en zelfs de wachters leken allemaal ineens kleinere versies voor kinderen. Toen hij langskwam, krompen enkele afgevaardigden langs het middenpad ineen en schoven weg. Jezal fronste zijn voorhoofd. Die reus met zijn kap zag er niet uit als een brenger van goed nieuws, wat heer Hoff ook had gezegd. Boos en argwanend gemompel vulde de echo\u00ebnde koepel toen de twee Noordmannen hun plaats op de tegelvloer voor de hoge tafel innamen.", "\u2018Majesteit,\u2019 zei de omroeper, met een zo belachelijk diepe buiging dat hij op zijn staf moest leunen, \u2018de Open Raad erkent Fenris de Gevreesde, afgevaardigde van Bethod, koning van de Noordmannen, en zijn tolk, Witoog Hansul!\u2019", "De koning staarde blijmoedig naar een van de grote vensters in de gebogen muur, zich van niets bewust, misschien om het licht te bewonderen dat door het prachtig gebrandschilderde glas binnenviel, maar hij draaide met trillende wangzakken zijn hoofd toen de oude, halfblinde strijder hem aansprak.", "\u2018Majesteit, ik breng u gebroederlijke groeten van mijn meester Bethod, koning van de Noordmannen.\u2019 Het was heel stil geworden in de Koepel, en het gekras van de pennen van de klerken klonk absurd luid. De oude strijder knikte met een onbehaaglijke glimlach in de richting van de in mantel gehulde gestalte naast hem. \u2018Fenris de Gevreesde brengt u een aanbod van Bethod. Van koning tot koning. Van het noorden aan de Unie. Een aanbod, en een geschenk.\u2019 Hij tilde de houten kist een stukje omhoog.", "De schatmeester glimlachte zelfingenomen. \u2018Spreek eerst uw aanbod uit.\u2019", "\u2018Het is een aanbod van vrede. Een eindeloze vrede tussen onze twee grote naties.\u2019 Witoog maakte weer een buiging. Zijn manieren waren onberispelijk, moest Jezal toegeven. Niet wat je zou verwachten van een wilde uit het verre, koude noorden. Zijn goedmoedige toespraak zou bijna de zaal gerust hebben gesteld, ware het niet dat die man met zijn kap naast hem stond, dreigend als een donkere schaduw.", "Het gezicht van de koning vertrok echter in een flauw glimlachje toen er over vrede werd gesproken. \u2018Mooi,\u2019 mompelde hij. \u2018Uitstekend. Vrede. Prachtig. Vrede is goed.\u2019", "\u2018In ruil daarvoor vraagt hij slechts \u00e9\u00e9n klein dingetje,\u2019 zei Witoog.", "De mondhoeken van de schatmeester doken zuur omlaag, maar het was al te laat. \u2018Hij hoeft het maar te zeggen,\u2019 zei de koning met een inschikkelijke glimlach.", "De reus met de kap stapte naar voren. \u2018Angland,\u2019 siste hij.", "Het bleef even stil, maar toen brak er tumult uit in de zaal. Er werd ongelovig gelachen op de openbare galerij. Meed stond met een rood gezicht te schreeuwen. Thuel kwam wankel overeind van zijn bankje en zakte toen hoestend weer terug. Kwaad gebrul ging gepaard met spottend gejoel. De koning staarde om zich heen met alle waardigheid van een geschrokken konijn.", "Jezal hield zijn blik op de man met de kap gericht. Hij zag een grote hand uit de mouw schuiven en reiken naar de gesp van de mantel. Hij knipperde verbaasd met zijn ogen. Was die hand blauw? Of kwam het gewoon door het licht dat door het gebrandschilderde glas binnenviel? De mantel belandde op de vloer.", "Jezal slikte, en zijn hart bonsde luid in zijn oren. Het was net als staren naar een vreselijke wond: hoe meer hij walgde, hoe moeilijker het was om zijn blik af te wenden. Het gelach stierf weg, het geschreeuw stierf weg, en in de grote zaal werd het weer angstwekkend stil.", "Fenris de Gevreesde leek nog groter zonder zijn mantel, uittorenend boven zijn ineenkrimpende tolk. Hij was zonder enige twijfel de grootste kerel die Jezal ooit had gezien, als hij inderdaad een mens was. Zijn gezicht was constant in beweging. Zijn uitpuilende ogen schoten heen en weer en knipperden terwijl hij waanzinnig naar de verzamelde menigte staarde. Zijn dunne lippen glimlachten, grimasten en kromden zich beurtelings omlaag, maar stonden geen moment stil. Maar dat alles leek normaal vergeleken bij zijn merkwaardigste kenmerk.", "Zijn hele linkerkant, van top tot teen, was beschreven.", "Spinnenpotige runen waren over de linkerhelft van zijn kaalgeschoren hoofd geschreven, over zijn ooglid, zijn lippen, zijn hoofdhuid, zijn oor. Zijn enorme linkerarm was getatoe\u00eberd met een klein, blauw handschrift, van zijn gespierde schouder tot de toppen van zijn lange vingers. Zelfs zijn blote linkervoet was bedekt met vreemde letters. Een gigantisch, onmenselijk, beschilderd monster stond in het hart van de regering van de Unie. Jezals mond hing open.", "Rondom de hoge tafel stonden veertien ridderlijfwachten, stuk voor stuk geharde strijders van goede afkomst. Er stonden misschien veertig wachters uit Jezals eigen compagnie langs de muren, stuk voor stuk doorgewinterde veteranen. Ze waren met meer dan twintig tegen \u00e9\u00e9n in de meerderheid tegenover die Noordmannen, en ze waren bewapend met het beste staal uit de wapenkamers van de koning. Fenris de Gevreesde droeg geen wapen. Hoe groot en vreemd hij ook was, hij zou geen bedreiging voor hen moeten zijn.", "Maar Jezal voelde zich niet veilig. Hij voelde zich alleen, zwak, hulpeloos, en was vreselijk bang. Zijn huid tintelde en zijn mond was droog. Hij kreeg de plotselinge neiging te vluchten en zich te verstoppen, en nooit meer tevoorschijn te komen.", "En dat merkwaardige effect beperkte zich niet tot hem, of zelfs maar tot degenen rondom de hoge tafel. Woest gelach maakte plaats voor geschokt gegorgel toen het beschilderde monster zich langzaam midden op de ronde vloer omdraaide, zijn heen en weer schietende blik verplaatsend over de menigte. Meed kroop achteruit op zijn bankje, de woede uit hem weggezogen. Een paar hoogwaardigheidsbekleders op de voorste rij klommen lijfelijk over de rugleuning van hun bank naar de rij erachter. Anderen wendden hun blik af of sloegen hun handen voor hun gezicht. Een van de soldaten liet zijn speer vallen, die met veel lawaai op de grond kletterde.", "Fenris de Gevreesde draaide zich langzaam om naar de hoge tafel, stak zijn kolossale getatoe\u00eberde vuist op en opende zijn muil van een mond, en er trok een spastische trilling over zijn gelaat. \u2018Angland!\u2019 schreeuwde hij, luider en veel vreeswekkender dan de schatmeester ooit was geweest. De echo's van zijn stem weerkaatsten tegen het koepelplafond ver boven hen, weergalmden tegen de gebogen muren en vulden de grote ruimte.", "Een van de ridderlijfwachten zette een struikelende pas achteruit en gleed uit, waardoor zijn geharnaste been tegen de rand van de hoge tafel rammelde.", "De koning kromp ineen en sloeg zijn hand voor zijn gezicht. Hij gluurde met \u00e9\u00e9n doodsbang oog tussen zijn vingers door, met zijn kroon scheef op zijn hoofd.", "De pen van een van de klerken viel uit zijn zenuwachtige vingers. De hand van de ander bewoog uit gewoonte over het papier terwijl zijn mond openviel en hij slordig een woord diagonaal door de keurige handschriftregels erboven krabbelde.", "Angland.", "Het gezicht van de schatmeester was krijtwit geworden. Hij reikte langzaam naar zijn beker en bracht die naar zijn lippen. Die was leeg. Hij zette hem zorgvuldig weer op tafel, maar zijn hand trilde en de voet kletterde tegen het hout. Hij zweeg even en ademde zwaar door zijn neus. \u2018Dit aanbod is overduidelijk niet acceptabel.\u2019", "\u2018Dat is spijtig,\u2019 zei Witoog Hansul, \u2018maar we hebben ook nog het geschenk.\u2019 Alle ogen richtten zich op hem. \u2018In het noorden hebben we een traditie. Af en toe, als er kwaad bloed is tussen twee clans, als er oorlog dreigt, komen van beide zijden kampioenen naar voren om te vechten voor hun hele volk, zodat de kwestie kan worden beslist\u2026 met slechts \u00e9\u00e9n leven.\u2019", "Hij opende langzaam het deksel van de houten kist. Er lag een lang mes in, waarvan het lemmet spiegelend was opgepoetst. \u2018Zijne Majesteit Bethod stuurt de Gevreesde niet alleen als zijn afgevaardigde, maar ook als zijn kampioen. Hij zal vechten voor Angland, als iemand zich aan hem wil wagen, en u een oorlog besparen die u niet kunt winnen.\u2019 Hij hield de kist voor het beschilderde monster omhoog. \u2018Dit is het geschenk van mijn meester aan u, en een groter geschenk bestaat er niet\u2026 uw leven.\u2019", "Fenris\u2019 rechterhand schoot naar voren en greep het mes uit de kist. Hij tilde het hoog op, en het lemmet blikkerde in het gekleurde licht dat door de grote vensters binnenviel. De ridders hadden naar voren moeten springen. Jezal had zijn zwaard moeten trekken. Iedereen had zich moeten haasten om de koning te verdedigen, maar niemand kwam in beweging. Alle monden stonden open, alle ogen waren gefixeerd op die glanzende tand van staal.", "Het lemmet schoot omlaag. De punt ging moeiteloos door huid en vlees, tot het tot aan het heft begraven zat. De punt kwam druipend van het bloed tevoorschijn aan de onderkant van Fenris\u2019 eigen, getatoe\u00eberde linkerarm. Zijn gezicht vertrok, maar niet meer dan gebruikelijk. Het wapen bewoog grotesk toen hij zijn vingers strekte en zijn linkerarm de lucht in stak zodat iedereen het kon zien. De bloeddruppels petsten ritmisch op de vloer van de Herenkoepel.", "\u2018Wie vecht er tegen me?\u2019 schreeuwde hij, en dikke pezen bolden op in zijn nek. Zijn stem deed bijna pijn aan Jezals oren.", "Volkomen stilte. De omroeper, die het dichtst bij de Gevreesde had gestaan en al op zijn knie\u00ebn was gezonken, viel in katzwijm voorover.", "Fenris richtte zijn uitpuilende ogen op de grootste ridder die voor de tafel stond, nog een volle kop kleiner dan hij. \u2018Jij?\u2019 siste hij. De voet van de ongelukkige man schraapte over de vloer toen hij achteruitdeinsde, ongetwijfeld wensend dat hij als dwerg was geboren.", "Onder Fenris\u2019 elleboog had zich een plas donker bloed op de vloer verzameld. \u2018Jij?\u2019 grauwde hij tegen Fedor dan Meed. De jongeman werd lichtelijk groen en klappertandde, ongetwijfeld wensend dat hij de zoon van iemand anders was.", "De knipperende ogen schoten langs de asgrauwe gezichten aan de hoge tafel. Jezals keel kneep dicht toen Fenris\u2019 blik die van hem ontmoette. \u2018Jij?\u2019", "\u2018Nou, ik zou wel willen, maar ik heb het vanmiddag vreselijk druk. Misschien morgen?\u2019 Zijn stem klonk amper als zijn eigen stem. Hij was in ieder geval geenszins van plan geweest zoiets te zeggen. Maar wie had het anders gezegd? De woorden dreven vol zelfvertrouwen luchtig op naar de vergulde koepel boven hem.", "Er klonk verspreid gelach en van ergens achterin werd \u2018Bravo!\u2019 geroepen, maar de blik van de Gevreesde verliet geen moment die van Jezal. Hij wachtte tot het lawaai was weggestorven, en toen vertrok zijn mond in een afzichtelijke grijns.", "\u2018Morgen, dus,\u2019 fluisterde hij. Jezals ingewanden kwamen plotseling heftig in opstand. De ernst van de situatie overviel hem als een ton stenen. Hij? D\u00e1\u00e1rtegen vechten?", "\u2018Nee.\u2019 Het was de schatmeester. Hij was nog steeds bleek, maar zijn stem had grotendeels weer aan kracht gewonnen. Jezal voelde zich er gesterkt door en streed manhaftig om controle over zijn darmen. \u2018Nee!\u2019 blafte Hoff nog eens. \u2018Er wordt geen duel gehouden! Er valt hier geen kwestie te beslissen! Angland maakt deel uit van de Unie, al volgens eeuwenoude wetten!\u2019", "Witoog Hansul grinnikte zachtjes. \u2018Eeuwenoude wetten? Angland is deel van het noorden. Tweehonderd jaar geleden woonden daar vrije Noordmannen. Jullie wilden ijzer hebben, daarom zijn jullie de zee overgestoken, en vervolgens hebben jullie de inwoners afgeslacht en hun land ingepikt! Het gaat hier dan dus zeker om de alleroudste wet: dat de sterken pakken wat ze willen van de zwakken?\u2019 Hij kneep zijn ogen tot spleetjes. \u2018Die wet hebben wij ook!\u2019", "Fenris de Gevreesde rukte het mes uit zijn arm. Een paar laatste bloeddruppels spetterden op de tegels, maar dat was alles. Er zat geen wond in zijn getatoe\u00eberde vlees. Er was helemaal niets te zien. Het mes kletterde op de vloer en bleef in de plas bloed aan zijn voeten liggen. Fenris keek nog een laatste keer met zijn uitpuilende, knipperende, waanzinnige ogen rond naar de menigte, draaide zich om en beende het gangpad door. Heren en afgevaardigden krabbelden over de banken opzij toen hij naderde.", "Witoog Hansul maakte een diepe buiging. \u2018Misschien komt er een tijd dat u wenst dat u ons aanbod had aangenomen, en ons geschenk. U hoort nog van ons,\u2019 zei hij zachtjes, en hij stak drie vingers naar de schatmeester op. \u2018Als de tijd daar is, zullen we drie tekens sturen.\u2019", "\u2018Stuur er driehonderd, wat mij betreft,\u2019 blafte Hoff, \u2018maar deze voorstelling is afgelopen!\u2019", "Witoog Hansul knikte vriendelijk. \u2018U hoort nog van ons.\u2019 Hij draaide zich om en volgde Fenris de Gevreesde de Herenkoepel uit. De grote deuren sloegen dicht. De penpunt van de dichtstbijzijnde klerk kraste zwakjes over het papier.", "U hoort nog van ons.", "Fedor dan Meed wendde zich naar de schatmeester, met zijn kaken op elkaar geklemd en zijn knappe gelaat vertrokken van woede. \u2018En dit is het goede nieuws dat ik mijn vader moet gaan overbrengen?\u2019 krijste hij. De Open Raad brak uit in tumult. Gebrul, geschreeuw, scheldwoorden tegen alles en iedereen gericht, en chaos van de ergste soort.", "Hoff sprong op, zijn stoel viel achter hem om en hij riep boze woorden, maar zelfs hij werd overstemd door het lawaai. Meed keerde hem de rug toe en stormde naar buiten. Andere afgevaardigden uit Angland kwamen grimmig overeind en volgden de zoon van hun gouverneur. Hoff staarde hen knalrood van woede na, terwijl zijn mond geruisloos bleef bewegen.", "Jezal zag de koning langzaam zijn hand voor zijn gezicht weghalen en zich opzij buigen naar de schatmeester. \u2018Wanneer komen de Noordmannen?\u2019 fluisterde hij."], "Text/chap13.html": ["De koning van de Noordmannen", "Logen ademde diep in, genietend van het onbekende gevoel van de koele bries op zijn pasgeschoren kaak, en keek naar het uitzicht.", "Het zou een heldere dag worden. De ochtendmist was bijna opgetrokken en vanaf het balkon van Logens kamer, hoog in een van de torens van de bibliotheek, kon je mijlenver kijken. De grote vallei lag voor hem, opgedeeld in duidelijk te onderscheiden lagen. Bovenop lag het grijs en vlokkerig wit van de bewolkte hemel. Dan volgde er een scherpe laag zwarte rotspunten rondom het meer en de vaagbruine suggestie van nog meer rotsen erachter. Daarna kwam het donkergroen van de beboste hellingen, dan de dunne, kromme lijn grijs grind op het strand. Dat alles werd herhaald in de vlakke spiegel van het meer eronder; nog een schimmige wereld, op zijn kop onder de echte.", "Logen keek naar zijn handen, naar zijn vingers die gespreid op het verweerde steen van de balustrade rustten. Er zat geen vuil of opgedroogd bloed onder zijn rafelige nagels. Ze zagen er bleek, zacht, roze en vreemd uit. Zelfs de korsten en schrammen op zijn knokkels waren grotendeels genezen. Het was al zo lang geleden dat Logen schoon was geweest, dat hij was vergeten hoe het voelde. Zijn nieuwe kleren, zonder de gebruikelijke laag vuil en vet en opgedroogd zweet, voelden ruw aan op zijn huid.", "Terwijl hij uitkeek over het vlakke meer, schoon en goed doorvoed, voelde hij zich een heel ander mens. Even vroeg hij zich af hoe deze nieuwe Logen zou kunnen zijn, maar de kale stenen van de balustrade staarden hem aan vanaf de plek waar vroeger zijn ontbrekende vinger had gezeten. Dat zou nooit genezen. Hij was nog steeds Negenvinger, de Bloedige Negen, en dat zou hij altijd blijven. Behalve als hij nog meer vingers kwijtraakte. Maar hij rook wel lekkerder, dat moest hij toegeven.", "\u2018Goed geslapen, meester Negenvinger?\u2019 Wells stond in de deuropening en tuurde het balkon op.", "\u2018Als een baby.\u2019 Logen had niet het hart de oude dienaar te vertellen dat hij buiten had geslapen. De eerste nacht had hij het bed geprobeerd, draaiend en woelend, en had hij niet kunnen wennen aan het vreemde comfort van een matras en de onprettige warmte van dekens. Toen had hij de vloer geprobeerd. Dat was al een verbetering, maar het voelde nog altijd bedompt aan binnen, waar de lucht schraal en bedrukkend was. Het plafond had boven hem gehangen en steeds lager geleken, alsof het hem wilde verpletteren onder het gewicht van het steen. Pas toen hij op de harde tegels van het balkon was gaan liggen, met zijn oude jas over zich heen en alleen de wolken en sterren boven zich, was hij in slaap gevallen. Sommige gewoonten zijn moeilijk af te leren.", "\u2018Er is bezoek voor u,\u2019 zei Wells.", "\u2018Voor mij?\u2019", "Malacus Quais hoofd verscheen om de deur. Zijn ogen lagen iets minder diep, de wallen eronder waren iets minder donker. Hij had wat kleur in zijn gezicht en wat vlees op zijn botten. Hij zag er niet langer uit als een lijk, alleen maar mager en ziek, zoals toen Logen hem voor het eerst had ontmoet. Hij vermoedde dat Quai er niet veel gezonder uit kon zien.", "\u2018Hah!\u2019 lachte Logen. \u2018Je hebt het overleefd!\u2019", "De leerling knikte vermoeid terwijl hij de kamer door schuifelde. Hij was gewikkeld in een dikke deken die over de vloer sleepte, zodat hij amper fatsoenlijk kon lopen. Hij slofte de deur door en het balkon op en bleef staan, snuivend en met zijn ogen knipperend in de kille ochtendlucht.", "Logen was blijer hem te zien dan hij had verwacht. Hij sloeg hem op zijn rug alsof hij een oude vriend was, misschien een beetje te hartelijk. De leerling struikelde, en door de deken rondom zijn voeten zou hij zijn gevallen als Logen hem niet snel had ondersteund.", "\u2018Nog niet helemaal mijn vechtconditie terug,\u2019 mompelde Quai met een zwak grijnsje.", "\u2018Je ziet er een stuk beter uit dan de vorige keer dat ik je zag.\u2019", "\u2018Jij ook. Ik zie dat je je baard kwijt bent, en de stank ook. Met een paar littekens minder zou je er bijna beschaafd uitzien.\u2019", "Logen stak zijn handen omhoog. \u2018Spaar me.\u2019", "Wells stapte door de deur het ochtendlicht in. Hij had een rol stof en een mes in zijn hand. \u2018Mag ik uw arm even zien, meester Negenvinger?\u2019", "Logen was de snee al bijna vergeten. Er zat geen nieuw bloed op het verband, en toen hij het erafhaalde, was er een lange, roodbruine korst onder te zien, bijna helemaal van zijn pols tot aan zijn elleboog, met nieuwe roze huid eromheen. Het deed nauwelijks nog pijn. Eigenlijk jeukte het alleen maar. Het litteken liep dwars door twee andere, oudere littekens. Een ervan, een onregelmatig grijs ding vlak bij zijn pols, dacht hij te hebben opgelopen in het duel met Drieboom, zoveel jaren geleden. Logen grimaste bij de herinnering aan het pak slaag dat ze elkaar hadden gegeven. Van het tweede litteken, vager en verder naar boven, wist hij het niet meer. Het kon van alles zijn geweest.", "Wells boog zich voorover en drukte op de huid rondom de wond, terwijl Quai behoedzaam over zijn schouder meekeek. \u2018Het heelt goed. U geneest snel.\u2019", "\u2018Veel oefening gehad.\u2019", "Wells keek op naar Logens gezicht, waar de snee in zijn voorhoofd al was vervaagd tot een van de vele roze lijntjes. \u2018Ik zie het. Zou het dwaas van me zijn u te adviseren scherpe voorwerpen in het vervolg te vermijden?\u2019", "Logen lachte. \u2018Geloof het of niet, maar ik heb altijd mijn best gedaan ze te vermijden. Ze schijnen mij echter op te zoeken, ondanks mijn inspanningen.\u2019", "\u2018Nou,\u2019 zei de oude dienaar, die een stuk schoon verband afsneed en het zorgvuldig om Logens onderarm draaide, \u2018ik hoop dat dit het laatste verband is dat u ooit nodig zult hebben.\u2019", "\u2018Ik ook,\u2019 zei Logen, die zijn vingers strekte. \u2018Ik ook.\u2019 Maar hij geloofde er niet in.", "\u2018Het ontbijt is bijna klaar.\u2019 Wells liet de twee alleen achter op het balkon.", "Ze bleven een tijdje zwijgend staan, maar toen stak er een koude wind op vanuit de vallei. Quai huiverde en trok zijn deken dichter om zich heen. \u2018Daarbuiten\u2026 bij het meer. Je had me kunnen achterlaten. Ik zou mezelf hebben achtergelaten.\u2019", "Logen fronste zijn voorhoofd. Er was een tijd geweest dat hij dat ook gedaan zou hebben, zonder er verder bij stil te staan, maar tijden veranderden. \u2018Ik heb in het verleden zo vaak mensen achtergelaten. Ik ben dat gevoel beu.\u2019", "De leerling tuitte zijn lippen en keek naar de vallei, de bossen, de bergen in de verte. \u2018Ik had nog nooit iemand een man zien doden.\u2019", "\u2018Dan heb je geluk.\u2019", "\u2018Heb je het al vaak meegemaakt dan?\u2019", "Logen grimaste. In zijn jeugd zou hij die vraag dolgraag hebben beantwoord. Hij had kunnen opscheppen over de gevechten die hij had meegemaakt, de Benaamde Mannen die hij had gedood. Hij zou nu niet kunnen zeggen wanneer die trots was weggekwijnd. Het was langzaam gebeurd. Toen de oorlogen bloederiger werden, de beweegredenen uitvluchten werden, toen vrienden een voor een naar de modder teruggingen. Logen wreef over zijn oor en voelde het hapje dat Tul Duru's zwaard eruit had gehakt, heel lang geleden. Hij had kunnen zwijgen, maar om de een of andere reden voelde hij de behoefte om eerlijk te zijn.", "\u2018Ik heb in drie campagnes gevochten,\u2019 begon hij. \u2018In zeven veldslagen. Bij talloze invallen, gevechten en wanhopige verdedigingen, en allerlei soorten bloedige acties. Ik heb gevochten in sneeuwstormen, de gierende wind, het holst van de nacht. Ik vecht al heel mijn leven, tegen een of andere vijand, een of andere vriend. Ik heb weinig anders gekend. Ik heb mannen gedood zien worden om een woord, een blik, om helemaal niks. Een vrouw probeerde me een keer neer te steken omdat ik haar man had gedood, en ik heb haar in een put gesmeten. En dat is nog lang niet het ergste. Het leven was voor mij evenveel waard als klei. Minder nog.", "Ik heb tien duels gevochten en ze allemaal gewonnen, maar ik vocht aan de verkeerde kant en om allemaal verkeerde redenen. Ik ben meedogenloos geweest, bruut, en laf. Ik heb mannen in de rug gestoken, verbrand, verdronken, verpletterd met rotsblokken, in hun slaap vermoord, als ze ongewapend waren, of als ze wegvluchtten. Ik ben zelf meer dan eens weggevlucht. Ik heb in mijn broek gepist van angst. Ik heb gesmeekt voor mijn leven. Ik ben gewond geweest, vaak, en ernstig, en ik heb geschreeuwd en gejankt als een baby wiens moeder de tiet weghaalt. Ik twijfel er niet aan dat de wereld een betere plek was geworden als ik jaren geleden al was omgekomen, maar dat is niet gebeurd, en ik weet niet waarom.\u2019", "Hij keek naar zijn handen, roze en schoon op het steen. \u2018Er zijn maar weinig mannen met meer bloed aan hun handen dan ik. Geen enkele, voor zover ik weet. De Bloedige Negen noemen ze me, mijn vijanden, en dat zijn er een heleboel. Altijd maar meer vijanden, en steeds minder vrienden. Bloed leidt tot niks anders dan nog meer bloed. Het achtervolgt me nu altijd, als mijn eigen schaduw, en net als mijn schaduw kan ik me er nooit meer van losmaken. Dat moet ook niet. Ik heb het verdiend. Ik heb het zelf opgezocht. Het is mijn straf.\u2019", "En dat was alles. Logen zuchtte diep en beverig en keek uit over het meer. Hij kon het niet opbrengen de man naast zich aan te kijken, wilde zijn gezichtsuitdrukking niet zien. Wie wil er nu horen dat hij in het gezelschap verkeert van de Bloedige Negen? Een man die meer dood en verderf had gezaaid dan de pest, en met minder berouw. Ze konden nu nooit meer vrienden worden, niet met al die lijken tussen hen in.", "Toen voelde hij Quais hand op zijn schouder. \u2018Nou, dat is dan dat,\u2019 zei hij, grijnzend van oor tot oor. \u2018Maar je hebt mij gered, en daar ben ik je dankbaar voor!\u2019", "\u2018Ik heb \u00e9\u00e9n man gered dit jaar, en er pas vier gedood. Ik ben herboren.\u2019 Ze lachten er allebei om, en dat voelde goed.", "\u2018Zo, Malacus, ik zie dat je weer onder ons bent.\u2019", "Ze draaiden zich om. Quai struikelde bijna over zijn deken en zag er een beetje misselijk uit. De Eerste van Magi\u00ebrs stond in de deuropening, gekleed in een lang wit hemd met de mouwen tot aan de ellebogen opgestroopt. Hij zag er nog altijd meer uit als een slager dan als een tovenaar.", "\u2018Meester Bayaz\u2026 eh\u2026 Ik wilde net naar u toe komen,\u2019 stamelde Quai.", "\u2018O, ja? Wat een geluk dan voor ons allebei dat ik naar jou toe ben gekomen.\u2019 De magi\u00ebr stapte het balkon op. \u2018Ik zou denken dat een man die zich goed genoeg voelt om te praten, te lachen en naar buiten te gaan, zich vast ook goed genoeg voelt om te lezen, te studeren en zijn kleine geest te voeden. Wat zou jij denken?\u2019", "\u2018Ongetwijfeld\u2026\u2019", "\u2018Ongetwijfeld, ja! Zeg eens, hoe gaat het met je studie?\u2019", "De arme leerling keek volslagen verward. \u2018Die is enigszins\u2026 opgeschort?\u2019", "\u2018Je bent niet verdergegaan in Juvens\u2019Principes van de kunstterwijl je bij slecht weer was verdwaald in de heuvels?\u2019", "\u2018Eh\u2026 nee, niet echt.\u2019", "\u2018En je kennis van de geschiedenis? Heeft die zich verder ontwikkeld terwijl meester Negenvinger je terugdroeg naar de bibliotheek?\u2019", "\u2018Eh\u2026 ik moet toegeven\u2026 van niet.\u2019", "\u2018Maar je oefeningen en meditaties, die heb je toch vast wel bijgehouden, terwijl je de afgelopen week bewusteloos was?\u2019", "\u2018Nou, eh\u2026 nee. Die bewusteloosheid was\u2026 eh\u2026\u2019", "\u2018Dus vertel eens, zou je zeggen dat je v\u00f3\u00f3rloopt op schema, zogezegd? Of is je studie wat achteropgeraakt?\u2019", "Quai staarde naar de grond. \u2018Die was al achterop toen ik vertrok.\u2019", "\u2018Misschien moet je me dan maar eens vertellen waar je van plan bent deze dag door te brengen.\u2019", "De leerling keek hoopvol op. \u2018Aan mijn schrijftafel?\u2019", "\u2018Uitstekend!\u2019 Bayaz glimlachte breed. \u2018Dat wilde ik net voorstellen, maar je bent me voor! Je ijver om te leren siert je!\u2019 Quai knikte energiek en haastte zich naar de deur, terwijl de deken achter hem over de stenen sleepte.", "\u2018Bethod komt eraan,\u2019 mompelde Bayaz. \u2018Hij komt vandaag.\u2019 Logens glimlach verdween en zijn keel voelde plotseling dik. Hij herinnerde zich hun laatste ontmoeting nog al te goed. Plat op zijn gezicht op de vloer van Bethods zaal in Carleon, verslagen en gebroken en geketend, bloedend op het stro en hopend dat het einde niet meer lang op zich zou laten wachten. Toen, zonder enige reden, hadden ze hem laten gaan. Hem de poort uit gesmeten samen met de Hondman, Drieboom, de Zwakste en de rest, met de mededeling dat hij nooit meer terug moest komen. De eerste keer dat Bethod ooit enige genade had getoond, en de laatste keer, wist Logen zeker.", "\u2018Vandaag?\u2019 vroeg hij, en hij probeerde zijn stem vlak te laten klinken.", "\u2018Ja, straks. De koning van de Noordmannen. Hah! De arrogantie!\u2019 Bayaz keek Logen schuins aan. \u2018Hij komt me om een gunst vragen, en ik wil graag dat jij erbij bent.\u2019", "\u2018Dat zal hij niet leuk vinden.\u2019", "\u2018Precies.\u2019", "De wind voelde nu nog kouder aan. Zelfs als Logen Bethod nooit meer zou zien, dan zou dat al te vroeg zijn. Maar sommige dingen moet je doen. Het is beter ze te doen dan er steeds tegen op te blijven zien. Dus haalde hij diep adem en rechtte zijn schouders. \u2018Ik zal er zijn.\u2019", "\u2018Uitstekend. Dan ontbreekt er nog maar \u00e9\u00e9n ding.\u2019", "\u2018Wat dan?\u2019", "Bayaz glimlachte. \u2018Je hebt een wapen nodig.\u2019", "Het was droog in de kelder onder de bibliotheek. Droog en donker en heel, heel verwarrend. Ze waren trappen op en af gegaan, hoeken om, deuren door, hier en daar links of rechts afgeslagen. Het was er een doolhof. Logen hoopte dat hij de flakkerende toorts van de tovenaar niet uit het oog verloor, anders zou hij gemakkelijk voor eeuwig onder de bibliotheek kunnen ronddwalen.", "\u2018Droog hierbeneden, lekker droog,\u2019 zei Bayaz in zichzelf, terwijl zijn stem door de gangen weerkaatste en samenging met hun voetstappen. \u2018Niets slechter voor boeken dan vocht.\u2019 Hij bleef plotseling bij een zware deur staan. \u2018Of voor wapens.\u2019 Hij duwde zachtjes tegen de deur, die geruisloos openzwaaide.", "\u2018Kijk aan! Jaren niet geopend, maar de scharnieren bewegen nog altijd zo gesmeerd als boter! Dat is nog eens vakmanschap! Waarom geeft niemand tegenwoordig nog om vakmanschap?\u2019 Bayaz stapte zonder op antwoord te wachten over de drempel, en Logen volgde hem.", "De fakkel van de tovenaar verlichtte een lange, lage zaal met muren van ruwe steenblokken, waarvan het andere uiteinde onzichtbaar was in het donker. De kamer was volgebouwd met planken en schappen, overal op de vloer stonden kisten en standaarden, en alles was volgestapeld of bedekt met een waanzinnige verzameling wapens en pantsers. Klingen, punten, gewreven hout en metaal vingen het flakkerende licht toen Bayaz langzaam door de kamer dwaalde, tussen de wapens door lopend en om zich heen kijkend.", "\u2018Nogal een verzameling,\u2019 mompelde Logen terwijl hij de magi\u00ebr door de wanorde volgde.", "\u2018Het is voornamelijk ouwe troep, maar als het goed is liggen er een paar dingen tussen die de moeite waard zijn.\u2019 Bayaz pakte een helm van een oud, verguld harnas en keek er fronsend naar. \u2018Wat vind je hiervan?\u2019", "\u2018Ik heb het niet zo op harnassen.\u2019", "\u2018Nee, daar lijk je me inderdaad het type niet voor. Allemaal prima als je op een paard zit, zou ik zeggen, maar verdomd irritant als je te voet moet reizen.\u2019 Hij gooide de helm weer op de standaard en bleef in gepeins verzonken naar het harnas staan kijken. \u2018Hoe moet je pissen met zo'n ding aan?\u2019", "Logen fronste zijn voorhoofd. \u2018Eh\u2026\u2019 begon hij, maar Bayaz liep al verder door de kamer en nam het licht mee.", "\u2018Je hebt vast vaker wapens gebruikt, meester Negenvinger. Waar gaat je voorkeur naar uit?\u2019", "\u2018Ik heb eigenlijk geen voorkeur,\u2019 antwoordde Logen terwijl hij onder een roestige hellebaard die uit een rek stak door dook. \u2018Een strijder weet nooit waar hij mee moet vechten.\u2019", "\u2018Natuurlijk, natuurlijk.\u2019 Bayaz pakte een lange speer met een gemeen uitziende punt met weerhaken en zwaaide er een beetje mee rond. Logen stapte behoedzaam achteruit. \u2018Dodelijk genoeg. Je kunt een man op afstand houden met zo'n ding. Maar een man met een speer heeft veel vrienden nodig, en die hebben ook allemaal speren nodig.\u2019 Bayaz zette hem terug in het rek en liep door.", "\u2018Dit ziet er angstaanjagend uit.\u2019 De magi\u00ebr pakte de kromme handgreep van een enorme, tweekoppige bijl. \u2018Verrek!\u2019 zei hij toen hij hem optilde en de pezen in zijn nek opbolden. \u2018Verdomd zwaar!\u2019 Hij legde het wapen met een bons weer neer, waardoor het hele rek schommelde. \u2018Daar kun je iemand mee doden! Zomaar doormidden hakken! Als hij stil blijft staan.\u2019", "\u2018Dit is beter,\u2019 zei Logen. Het was een simpel, stevig uitziend zwaard in een schede van verweerd bruin leer.", "\u2018O, ja, inderdaad. Veel, veel beter. Die kling is het werk van Kanedias, de Meestermaker zelf.\u2019 Bayaz gaf zijn fakkel aan Logen en pakte het lange zwaard uit het rek.", "\u2018Heb je er ooit bij stilgestaan, meester Negenvinger, dat een zwaard anders is dan andere wapens? Bijlen en knotsen en dergelijke zijn ook dodelijk, maar ze hangen als domme bruten aan je riem.\u2019 Hij liet zijn blik over het gevest glijden, met groefjes voor een goede grip, dat van eenvoudig koudmetaal was gemaakt en glansde in het licht. \u2018Maar een zwaard\u2026 Een zwaard heeft een stem.\u2019", "\u2018Huh?\u2019", "\u2018In de schede heeft hij weinig te zeggen, uiteraard, maar je hoeft je hand maar op het gevest te leggen en hij begint in het oor van je vijand te fluisteren.\u2019 Hij legde zijn vingers stevig om het gevest. \u2018Een vriendelijke waarschuwing. Een kleine wenk. Hoor je het?\u2019", "Logen knikte langzaam. \u2018En,\u2019 mompelde Bayaz, \u2018vergelijk dat nu maar eens met het geluid van een half getrokken zwaard.\u2019 Een voetlengte metaal siste uit de schede tevoorschijn en onthulde een blinkende zilveren letter vlak bij het gevest. De kling zelf was dof, maar de rand had een koude, bevroren glans. \u2018Hij praat harder, nietwaar? Hij sist een ernstige waarschuwing. Hij doet een dodelijke belofte. Hoor je het?\u2019", "Logen knikte weer, met zijn blik gefixeerd op die glinsterende rand. \u2018Vergelijk dat nu eens met een volledig getrokken zwaard.\u2019 Bayaz rukte de lange kling met een vaag rinkelend geluid uit de schede en bracht hem omhoog tot de punt vlak voor Logens gezicht zweefde. \u2018Nu schreeuwt hij, h\u00e8? Hij schreeuwt opstandig! Een uitdaging! Hoor je het?\u2019", "\u2018Hmm,\u2019 zei Logen, die zich achteroverboog en loensend naar de glanzende punt van het zwaard staarde.", "Bayaz liet het wapen zakken en schoof het voorzichtig weer in de schede, tot opluchting van Logen. \u2018Ja, een zwaard heeft een stem. Bijlen en knuppels en zo zijn dodelijk, maar een zwaard is een subtiel wapen, geschikt voor een subtiel man. Jij, zo denk ik, meester Negenvinger, bent subtieler dan je eruitziet.\u2019 Logen fronste toen Bayaz het zwaard naar hem uitstak. Hij was in zijn leven al van veel dingen beschuldigd, maar nog nooit van subtiliteit. \u2018Het is een geschenk. Mijn dank voor je goede manieren.\u2019", "Logen dacht er even over na. Hij had al sinds voor hij de bergen had doorkruist geen fatsoenlijk wapen meer gehad, en hij wilde er eigenlijk niet graag weer een oppakken. Maar Bethod kwam eraan. Beter mee verlegen dan om verlegen. Ja, dat was veel beter. Je moet realistisch blijven.", "\u2018Dank je,\u2019 zei Logen, die het zwaard van Bayaz aanpakte en hem de fakkel teruggaf. \u2018Denk ik.\u2019", "Er knetterde een vuurtje in de haard en de kamer was warm, huiselijk en gezellig.", "Maar Logen voelde zich niet op zijn gemak. Hij stond bij het raam, staarde naar het plein beneden, nerveus en onrustig en bang, zoals hij vroeger was voor een gevecht. Bethod kwam eraan. Hij was ergens daarbuiten. Onderweg door het bos, of tussen de stenen door, of over de brug, of door de poort.", "De Eerste van Magi\u00ebrs leek niet gespannen. Hij zat rustig in zijn stoel, met zijn voeten op een tafeltje naast een lange houten pijp, en bladerde met een flauwe glimlach op zijn gezicht door een klein boekje met een wit kaft. Niemand had er ooit rustiger uitgezien, en daardoor voelde Logen zich alleen maar slechter.", "\u2018Is het mooi?\u2019 vroeg Logen.", "\u2018Is wat mooi?\u2019", "\u2018Dat boek.\u2019", "\u2018O, ja. Het is het allermooiste boek dat er bestaat. Het is Juvens\u2019Principes van de kunst, de hoeksteen van mijn orde.\u2019 Bayaz wuifde met zijn vrije hand naar de planken die twee muren bedekten en de honderden identieke boeken die erop stonden. \u2018Het is allemaal hetzelfde. E\u00e9n boek.\u2019", "\u2018E\u00e9n?\u2019 Logen liet zijn blik langs de dikke witte ruggen gaan. \u2018Dat is een verdomd lang boek. Heb je het helemaal gelezen?\u2019", "Bayaz grinnikte. \u2018O ja, vele keren. Iedereen in mijn orde moet het lezen en uiteindelijk zijn eigen kopie maken.\u2019 Hij draaide het boek om zodat Logen het kon zien. De pagina's waren volgeschreven met regels nette, maar onleesbare symbolen. \u2018Ik heb deze geschreven, een hele tijd geleden. Jij zou het ook moeten lezen.\u2019", "\u2018Ik ben niet zo'n lezer.\u2019", "\u2018Nee?\u2019 vroeg Bayaz. \u2018Jammer.\u2019 Hij sloeg de bladzijde om en las verder.", "\u2018En die?\u2019 Er lag nog een ander boek, alleen en plat op de bovenste plank, een groot, zwart boek dat er gehavend en gebutst uitzag. \u2018Is dat ook geschreven door die Juvens?\u2019", "Bayaz keek er met een fronsende blik naar. \u2018Nee. Dat heeft zijn broer geschreven.\u2019 Hij stond op uit zijn stoel, rekte zich uit en pakte het. \u2018Dit is een ander soort kennis.\u2019 Hij deed een la open, schoof het zwarte boek erin en ramde de la dicht. \u2018Dit kan beter met rust worden gelaten,\u2019 mompelde hij terwijl hij ging zitten enPrincipes van de kunstweer opende.", "Logen haalde diep adem, legde zijn linkerhand op het gevest van zijn zwaard en voelde het koude metaal in zijn handpalm drukken. Het gevoel was allesbehalve geruststellend. Hij liet los en draaide zich weer om naar het raam om naar het plein beneden te kijken. Zijn adem stokte in zijn keel.", "\u2018Bethod. Hij is er.\u2019", "\u2018Mooi, mooi,\u2019 mompelde Bayaz verstrooid. \u2018Wie heeft hij bij zich?\u2019", "Logen tuurde naar de drie gestalten op het plein. \u2018Flinter,\u2019 zei hij fronsend. \u2018En een vrouw. Haar herken ik niet. Ze stijgen af.\u2019 Logen likte over zijn lippen. \u2018Ze komen binnen.\u2019", "\u2018Ja, ja,\u2019 mompelde Bayaz, \u2018zo doen mensen dat meestal. Probeer rustig te blijven, vriend. Diep ademhalen.\u2019", "Logen leunde met zijn armen over elkaar tegen het witgekalkte pleisterwerk en haalde diep adem. Het hielp niet. De harde klomp ongerustheid in zijn borst drukte alleen maar harder. Hij hoorde zware voetstappen in de gang. De deurklink draaide.", "Flinter kwam als eerste binnen. Bethods oudste zoon was altijd fors geweest, als jongen al, maar sinds Logen hem voor het laatst had gezien, was hij monsterlijk geworden. Hij had een rotsblok van een hoofd dat bijna een terloopse toevoeging leek boven op al die branie, en zijn schedel was een flink stuk smaller dan zijn nek. Hij had een brede, vierkante kaak, een stompe neus en woedend uitpuilende arrogante oogjes. Zijn dunne mond was in een doorlopende sneer vertrokken, een beetje zoals die van zijn jongere broer Calder, maar hier was minder slinksheid en meer geweld in te zien. Hij had een zwaar slagzwaard aan zijn heup, en zijn vlezige hand ging er geen moment ver uit de buurt terwijl hij naar Logen loerde en de boosaardigheid uit al zijn pori\u00ebn sijpelde.", "De vrouw kwam na hem binnen. Ze was heel lang, slank en bleek en zag er bijna ziek uit. Haar scheefstaande ogen waren zo smal en kil als die van Flinter uitpuilden en kwaad waren, en ze waren door donkere verf omrand, waardoor ze nog smaller en killer leken. Ze droeg gouden ringen aan haar lange vingers, gouden armbanden om haar dunne polsen, gouden kettingen om haar bleke hals. Ze keek met haar ijzige blauwe ogen de kamer door, en alles wat ze zag leek haar te vervullen van nog meer walging en minachting. Eerst de meubels, toen de boeken, vooral Logen, en Bayaz nog wel het meest.", "De man die zich uitgaf voor de koning van de Noordmannen kwam als laatste binnen en zag er schitterender uit dan ooit, in kostbare, kleurrijke stoffen en zeldzaam wit bont. Hij droeg een zware gouden ketting om zijn schouders en een gouden band om zijn hoofd, met een enkele diamant zo groot als een vogelei erin. Zijn glimlachende gelaat was gegroefder dan Logen zich herinnerde, zijn haar en baard bevatten wat grijs, maar hij was niet kleiner, niet minder vitaal en niet minder knap, en hij had een uitstraling van meer gezag en wijsheid, zelfs een koninklijke uitstraling. Hij zag er in alles uit als een groot man, een wijs man, een rechtvaardig man. Hij zag er in alles uit als een koning. Maar Logen wist wel beter.", "\u2018Bethod!\u2019 riep Bayaz hartelijk terwijl hij zijn boek dichtsloeg. \u2018Mijn oude vriend! Je weet niet wat voor genoegen het is om je weer te zien.\u2019 Hij zwaaide zijn voeten van het tafeltje en gebaarde naar de gouden ketting en de fonkelende diamant. \u2018En om te zien hoe enorm je jezelf hebt verbeterd! Ik kan me nog een tijd herinneren dat je het prima vond om in je eentje bij me op bezoek te komen. Maar ik kan me voorstellen dat een belangrijk man assistentie nodig heeft, en ik zie dat je\u2026 enkele andere mensen hebt meegenomen. Je charmante zoon ken ik, natuurlijk. Zo te zien heb jij in ieder geval goed gegeten, h\u00e8, Flinter?\u2019", "\u2018Pr\u00edns Flinter,\u2019 mompelde Bethods monsterlijke zoon, terwijl zijn ogen nog meer uitpuilden.", "\u2018Hmm,\u2019 zei Bayaz met een opgetrokken wenkbrauw. \u2018Ik heb nog niet het genoegen gehad met je begeleidster kennis te maken.\u2019", "\u2018Ik ben Caurib.\u2019 Logen knipperde met zijn ogen. De stem van die vrouw was het mooiste wat hij ooit had gehoord. Kalmerend, geruststellend, bedwelmend. \u2018Ik ben tovenares,\u2019 zong ze, terwijl ze met een spottende glimlach haar hoofd schudde. \u2018Tovenares, uit het uiterste noorden.\u2019 Logen stond er als verlamd bij, zijn mond een stukje open. Zijn haat sijpelde weg. Ze waren hier onder vrienden. Meer dan vrienden. Hij kon zijn ogen niet van haar afhouden en wilde dat ook niet. De anderen in de kamer waren naar de achtergrond verdwenen. Het leek wel alsof ze alleen tegen h\u00e9m sprak, en zijn liefste hartenwens was dat ze nooit meer zou ophouden\u2026", "Bayaz lachte alleen maar. \u2018Een echte tovenares, en met de gouden stem! Prachtig! Het is lang geleden dat ik die heb gehoord, maar hier heb je er niets aan.\u2019 Logen schudde zijn hoofd helder en zijn haat stroomde heet en geruststellend weer terug. \u2018Zeg eens, moet je studeren om tovenares te worden? Of is het gewoon een kwestie van sieraden en een hoop verf op je gezicht?\u2019 Cauribs ogen versmalden tot dodelijke blauwe spleten, maar de Eerste van Magi\u00ebrs gaf haar geen tijd om te antwoorden. \u2018En nog wel uit het \u00fa\u00edterste noorden, stel je voor!\u2019 Hij huiverde een beetje. \u2018Het moet daar wel koud zijn, in deze tijd van het jaar. Pijnlijk voor de tepels, h\u00e8? Ben je hierheen gekomen voor het warme weer of gaat het om iets anders?\u2019", "\u2018Ik ga waar mijn koning me beveelt,\u2019 siste ze, terwijl ze haar puntige kin nog wat verder omhoogstak.", "\u2018Je koning?\u2019 vroeg Bayaz, die in de kamer om zich heen keek alsof er nog iemand anders moest zijn, verstopt in een hoek misschien.", "\u2018Mijn vader is nu koning van de Noordmannen!\u2019 grauwde Flinter. Hij grijnsde naar Logen. \u2018Je moet voor hem knielen, Bloedige Negen!\u2019 Toen grijnsde hij naar Bayaz. \u2018En jij ook, oude man!\u2019", "De Eerste van Magi\u00ebrs stak verontschuldigend zijn handen op. \u2018O, ik vrees dat ik voor niemand kniel. Ben er te oud voor. Stijve gewrichten, snap je.\u2019", "Flinters laars stampte zwaar op de grond terwijl hij naar voren begon te komen, met een vloek al half uitgesproken, maar zijn vader legde vriendelijk zijn hand op zijn arm. \u2018Kom, kom, jongen, knielen is hier niet nodig.\u2019 Zijn stem klonk koud en vlak, als pasgevallen sneeuw. \u2018We moeten niet kibbelen. Zijn onze belangen niet hetzelfde? Vrede? Vrede in het noorden? Ik ben hier alleen gekomen om je wijze advies te vragen, Bayaz, zoals ik vroeger ook deed. Is het zo verkeerd om de hulp te vragen van een oude vriend?\u2019 Niemand had ooit oprechter, redelijker, betrouwbaarder geklonken. Maar Logen wist wel beter.", "\u2018We hebben toch al vrede in het noorden?\u2019 Bayaz leunde achterover in zijn stoel en vouwde zijn handen over zijn buik. \u2018De vetes zijn toch allemaal afgelopen? Jij was toch de overwinnaar? Je hebt toch alles wat je wilt, en meer? Koning van de Noordmannen, h\u00e8? Wat zou ik jou nu voor hulp kunnen bieden?\u2019", "\u2018Ik bespreek mijn aangelegenheden alleen met vrienden, Bayaz, en jij bent de laatste tijd geen vriend voor me geweest. Je stuurt mijn boodschappers weg, en zelfs mijn zoon. Je biedt mijn gezworen vijanden onderdak.\u2019 Hij keek fronsend naar Logen en zijn lip krulde op. \u2018Weet je wat hij voor een ding is? De Bloedige Negen? Een beest! Een lafaard! Een eedbreker! Is dat het soort gezelschap waar jij de voorkeur aan geeft?\u2019", "Bethod glimlachte alweer vriendelijk toen hij zich naar Bayaz omdraaide, maar de dreiging in zijn woorden was onmiskenbaar. \u2018Ik vrees dat het tijd wordt dat je besluit of je v\u00f3\u00f3r me bent of t\u00e9gen me. Een tussenweg is er niet. Ofwel je maakt deel uit van mijn toekomst, of je bent een relikwie uit het verleden. De keus is aan jou, mijn vriend.\u2019 Logen had Bethod mensen eerder dergelijke keuzes zien bieden. Sommige mannen hadden toegegeven. De rest was naar de modder teruggegaan.", "Maar Bayaz, zo scheen het, was niet van plan zich te laten opjagen. \u2018Wat zal het worden?\u2019 Hij stak langzaam zijn hand uit en pakte zijn pijp van de tafel. \u2018De toekomst of het verleden?\u2019 Hij wandelde naar de haard, haalde er een stukje hout uit om zijn pijp mee aan te steken en pufte er traag aan. Het leek een eeuwigheid te duren voor hij dat stomme ding had aangestoken. \u2018Voor of tegen?\u2019 overpeinsde hij terwijl hij terugliep naar zijn stoel.", "\u2018Nou?\u2019 drong Bethod aan.", "Bayaz keek op naar het plafond en blies een dun, geel rookwolkje omhoog. Caurib keek met ijzige minachting naar de oude tovenaar, Flinter schuifelde ongeduldig en Bethod wachtte met enigszins toegeknepen ogen. Uiteindelijk zuchtte Bayaz diep. \u2018Goed dan. Ik sta aan jouw kant.\u2019", "Bethod glimlachte breed, maar Logen voelde een steek van vreselijke teleurstelling. Hij had op iets beters gehoopt van de Eerste van Magi\u00ebrs. Ongelooflijk stom toch, dat hij nooit eens leerde ophouden met hopen.", "\u2018Mooi,\u2019 mompelde de koning van de Noordmannen. \u2018Ik wist dat je uiteindelijk wel naar mijn denktrant zou bijdraaien.\u2019 Hij likte traag over zijn lippen, als een hongerig man die wacht tot er eten wordt binnengebracht. \u2018Ik ben van plan Angland binnen te vallen.\u2019", "Bayaz trok eerst een wenkbrauw op, toen begon hij te grinniken, en daarna sloeg hij met zijn vuist op de tafel. \u2018O, dat is een goeie! Een heel goeie! Vind je vrede niet passen bij je koninkrijk, Bethod? De clans zijn niet gewend vriendelijk met elkaar om te gaan, h\u00e8? Ze haten elkaar en ze haten jou, heb ik gelijk?\u2019", "\u2018Nou,\u2019 antwoordde Bethod glimlachend, \u2018ze zijn een beetje rusteloos.\u2019", "\u2018Dat geloof ik best! Maar als je ze oorlog laat voeren tegen de Unie, dan zijn ze \u00e9\u00e9n natie, h\u00e8? Verenigd tegen de gezamenlijke vijand, dat staat vast. En als je wint? Dan ben jij de man die het onmogelijke heeft bereikt! De man die die verdomde zuiderlingen uit het noorden heeft verdreven! Je zult geliefd zijn, of in ieder geval gevreesder dan ooit. En als je verliest, nou, dan heb je in ieder geval de clans een tijdje beziggehouden en tegelijkertijd hun energie uitgeput. Nu weet ik weer waarom ik je vroeger zo mocht! Een uitstekend plan!\u2019", "Bethod keek zelfingenomen op. \u2018Natuurlijk. En we verliezen niet. De Unie is zwak, arrogant, onvoorbereid. Met jouw hulp\u2026\u2019", "\u2018Mijn hulp?\u2019 onderbrak Bayaz hem. \u2018Je durft nogal.\u2019", "\u2018Maar je\u2026\u2019", "\u2018O, dat,\u2019 zei de magi\u00ebr schouderophalend. \u2018Ik ben een leugenaar.\u2019", "Bayaz zette zijn pijp tussen zijn tanden. Een moment lang viel er een onthutste stilte. Toen kneep Bethod zijn ogen tot spleetjes. Cauribs ogen werden groter. Flinters zware wenkbrauwen doken verward omlaag. Logens glimlach keerde langzaam terug.", "\u2018Een leugenaar?\u2019 siste de tovenares. \u2018En nog wel meer, zeg ik!\u2019 Haar stem had nog altijd die zangerige toon, maar nu was het een ander liedje: hard, schril, moorddadig scherp. \u2018Jij ouwe worm! Je verstopt je hier achter je muren, en je bedienden, en je boeken! Jouw tijd ligt ver achter je, idioot! Jij bent niets anders dan woorden en stof!\u2019 De Eerste van Magi\u00ebrs tuitte zijn lippen en blies rook uit. \u2018Woorden en stof, oude worm! Nou, we zullen zien. We brengen een bezoekje aan je bibliotheek!\u2019 De tovenaar legde zijn pijp rustig op tafel en er kringelde wat rook op uit de kom. \u2018We brengen een bezoekje aan je bibliotheek, en dan slaan we je muren met hamers aan puin, rijgen je bedienden aan het zwaard en smijten je boeken in het vuur! In het\u2026\u2019", "\u2018Zwijg.\u2019 Bayaz fronste nu nog dieper dan hij naar Calder had gefronst, dagen eerder in de tuin buiten. Weer voelde Logen de neiging achteruit te stappen, maar nu veel sterker. Hij merkte dat hij om zich heen keek op zoek naar een schuilplaats. Cauribs lippen bewogen nog steeds, maar er kwam alleen wat gekraak naar buiten.", "\u2018Mijn muren aan puin slaan, zeg je?\u2019 mompelde Bayaz. Zijn grijze wenkbrauwen kropen naar elkaar toe en er verschenen diepe, harde groeven langs de brug van zijn neus.", "\u2018Mijn bedienden aan het zwaard rijgen, zeg je?\u2019 vroeg Bayaz. Het was ineens heel koud in de kamer, ondanks het brandende haardvuur.", "\u2018Mijn boeken verbranden, zeg je?\u2019 donderde Bayaz. \u2018Je zegt te veel, heks!\u2019 Cauribs knie\u00ebn knikten. Haar witte hand klauwde naar de deurpost en haar kettingen en armbanden rammelden toen ze tegen de muur zakte.", "\u2018Woorden en stof ben ik, h\u00e8?\u2019 Bayaz stak vier vingers op. \u2018Je hebt vier geschenken van me gehad, Bethod: de zon in de winter, een storm in de zomer, en twee dingen die je zonder mijn Kunst nooit had kunnen weten. En wat heb jij mij in ruil daarvoor gegeven? Dit meer en deze vallei, die al van mij waren, en slechts \u00e9\u00e9n ander ding.\u2019 Bethods blik schoot naar Logen en weer terug. \u2018Je staat nog steeds bij me in de schuld, en toch stuur je me boodschappers, stel je eisen en denk je me te kunnen bev\u00e9len? Dat is niet wat ik onder goede manieren versta.\u2019", "Flinters ogen ploften bijna uit zijn hoofd. \u2018Manieren? Wat heeft een koning voor boodschap aan manieren? Een koning pakt wat hij wil!\u2019 Hij zette een ferme stap in de richting van de tafel.", "Flinter was groot en wreed, dat viel niet te ontkennen. Je zou moeilijk een kerel kunnen vinden die er net zo goed in was als hij om iemand na te trappen die al op de grond lag. Maar Logen lag nog niet op de grond, en hij had er genoeg van om naar die blaaskaak te luisteren. Hij stapte met zijn hand op zijn zwaardgevest naar voren en versperde Flinter de weg. \u2018Ver genoeg.\u2019", "De prins keek met uitpuilende ogen naar Logen, stak zijn vlezige vuist op en balde die strakker tot zijn knokkels wit werden. \u2018Daag me niet uit, Negenvinger, lafbek! Ik kan je fijnknijpen als een ei!\u2019", "\u2018Dat kun je proberen, maar ik geef je de kans niet. Je weet hoe ik te werk ga. Nog \u00e9\u00e9n stap en ik ga met jou aan het werk, smerig vet zwijn.\u2019", "\u2018Flinter!\u2019 blafte Bethod. \u2018Er is hier niets voor ons, dat is wel duidelijk. We gaan.\u2019 De enorme prins ontspande zijn reusachtige kaak, balde en ontspande zijn vuisten langs zijn lichaam en loerde naar Logen met de ergst voorstelbare bestiale haat. Toen grijnsde hij en liep langzaam achteruit.", "Bayaz boog zich naar voren. \u2018Je zei dat je vrede zou terugbrengen in het noorden, Bethod, en wat heb je gedaan? Je stapelt de ene oorlog op de andere! Dit land is leeggemolken door jouw trots en agressie! Koning van de Noordmannen? Hah! Jij bent mijn hulp niet waard! En dan te bedenken dat ik zulke hoge verwachtingen van je had!\u2019", "Bethod fronste alleen maar zijn voorhoofd, met ogen die even koud waren als de diamant op zijn voorhoofd. \u2018Je hebt me tot je vijand gemaakt, Bayaz, en mij wil je niet als vijand. Echt niet. Je zult nog spijt krijgen van deze dag.\u2019 Hij richtte zijn woede op Logen. \u2018En jij, Negenvinger, jij krijgt van mij geen genade meer! Iedere man in het noorden zal nu je vijand zijn! Je zult gehaat worden, opgejaagd en vervloekt, waar je ook gaat! Daar zal ik voor zorgen!\u2019", "Logen haalde zijn schouders op. Dat was niets nieuws. Bayaz stond op uit zijn stoel. \u2018Je hebt gezegd wat je te zeggen had, dus neem je heks mee en scheer je weg!\u2019", "Caurib wankelde als eerste de kamer uit, nog altijd naar lucht happend. Flinter loerde nog een laatste keer naar Logen, draaide zich om en beende weg. De zogenaamde koning van de Noordmannen vertrok als laatste, met een langzame hoofdknik terwijl hij met een dodelijke blik naar de kamer omkeek. Toen hun voetstappen door de gang wegstierven, haalde Logen diep adem, rechtte zijn rug en liet zijn hand van zijn zwaardgevest glijden.", "\u2018Zo,\u2019 zei Bayaz vrolijk, \u2018dat ging goed.\u2019"], "Text/chap14.html": ["Een weg tussen twee tandartsen", "Het was al na middernacht en het was donker op de Middenweg. En het stonk. Het stonk altijd bij de havens: naar brak water, rotte vis, teer, zweet en paardenmest. Over een paar uur zou het hier druk en lawaaiig zijn. Schreeuwende handelaars, arbeiders vloekend onder hun last, kooplieden die zich heen en weer haastten, honderd karren en wagens rommelend over de vuile plaveistenen. Er zou een eindeloze getijdenstroom aan mensen zijn, drommend vanaf de schepen en over straat, mensen uit alle delen van de wereld, geschreeuw in alle talen onder de zon. Maar 's nachts was het stil. Stil en verlaten.Stil als het graf, en met een viezere stank.", "\u2018Het is hierdoor,\u2019 zei Severard, die naar de beschaduwde ingang van een smalle steeg tussen twee hoge pakhuizen liep.", "\u2018Was hij erg lastig?\u2019 vroeg Glokta terwijl hij gepijnigd achter de practicus aan strompelde.", "\u2018Viel wel mee.\u2019 Severard wapperde met zijn masker om er wat lucht onder te laten komen. Zal wel klam worden daaronder, met al dat ademen en zweten. Geen wonder dat practici vaak chagrijnig zijn. \u2018Hij was een beetje lastig voor Ruis\u2019 matras, heeft dat ding helemaal aan stukken gehakt. Toen sloeg Vorst hem op zijn kop. Grappig. Als die jongen iemand op z'n kop slaat, is hij helemaal niet meer lastig.\u2019", "\u2018En Ruis?\u2019", "\u2018Die leeft nog.\u2019 Het licht van Severards lamp scheen over een stapel verrot afval. Glokta hoorde ratten piepen en in de duisternis wegvluchten.", "\u2018Jij kent ook alle goeie buurten, h\u00e8, Severard?\u2019", "\u2018Daar betaalt u me voor, inquisiteur.\u2019 Zijn vuile zwarte laarzen zonken achteloos slurpend in de stinkende blubber. Glokta hinkte er voorzichtig omheen en hield met zijn vrije hand de zoom van zijn mantel omhoog. \u2018Ik ben hier in de buurt opgegroeid,\u2019 vervolgde de practicus. \u2018Ze stellen hier geen vragen.\u2019", "\u2018Behalve wij, dan.\u2019 Wij hebben altijd vragen.", "\u2018Tuurlijk.\u2019 Severard giechelde gedempt. \u2018Wij zijn de Inquisitie.\u2019 Zijn lamp bescheen een gedeukt ijzeren hek en een hoge muur met roestige punten erop. \u2018Hier is het.\u2019 Inderdaad, en wat een veelbelovend adres is dit. De poort werd duidelijk niet vaak gebruikt, want de roestbruine scharnieren krijsten protesterend toen de practicus de poort openduwde. Glokta stapte onhandig over een plas in een karrenspoor op de grond en vloekte toen zijn mantel door het vuile water sleepte.", "De scharnieren krijsten nog een keer toen Severard met een van inspanning gefronst voorhoofd de zware poort weer dichtworstelde. Toen tilde hij de kap van zijn lantaarn op die een brede siertuin vol puin, onkruid en versplinterd hout verlichtte.", "\u2018Daar zijn we dan,\u2019 zei Severard.", "Ooit moest het in zekere zin een prachtig gebouw zijn geweest. Hoeveel zullen al die ramen hebben gekost? Al dat siersteenwerk? De bezoekers moeten diep onder de indruk zijn geweest van de rijkdom van de eigenaar, ware het dan niet van zijn goede smaak. Maar nu niet meer. De ramen waren met rottende planken dichtgetimmerd, de krullen van het pleisterwerk waren verstikt door mos en besmeurd met vogelpoep. Het dunne laagje groen marmer op de pilaren was gebarsten en brokkelde af, waardoor het schimmelige pleisterwerk eronder zichtbaar was. Alles was verkruimeld, gebroken en vergaan. Stukken die van de pui waren gevallen lagen overal verspreid en wierpen lange schaduwen op de hoge muren rond de tuin. De halve kop van een kapotte cherubijn staarde somber naar Glokta op toen hij langsstrompelde.", "Hij had een of ander schimmig pakhuis verwacht, een of andere vochtige kelder bij het water. \u2018Wat is dit voor een gebouw?\u2019 vroeg hij, opstarend naar het rottende paleis.", "\u2018Het is gebouwd door een koopman, jaren geleden.\u2019 Severard schopte een brokstuk van een standbeeld opzij, dat stuiterend in de duisternis verdween. \u2018Een rijke vent, heel rijk. Wilde in de buurt van zijn pakhuizen en werven wonen om een oogje op zijn zaken te kunnen houden.\u2019 Hij beende de gebarsten, bemoste treden naar de enorme, afbladderende voordeur op. \u2018Hij dacht dat het idee wel zou aanslaan, maar dat zat er niet in. Wie wil hier nou wonen als het niet hoeft? Toen verloor hij al zijn geld, zoals kooplieden wel vaker gebeurt. Zijn schuldeisers hadden moeite om een koper voor het pand te vinden.\u2019", "Glokta keek naar de kapotte fontein, die scheef stond en half gevuld was met stilstaand water. \u2018Niet echt verrassend.\u2019", "Severards lamp bracht weinig verlichting in de uitgestrekte ruimte van de toegangshal. Twee enorme gebogen, doorgezakte trappen doemden op uit de duisternis aan het uiteinde ervan. Ter hoogte van de eerste verdieping liep een breed balkon langs de muren, maar een groot deel daarvan was ingestort en door de vochtige vloerplanken eronder gezakt, zodat een van de trappen geamputeerd was en afgebroken in de lucht zweefde. De vochtige vloer lag vol brokken pleisterwerk, gevallen dakpannen, stukken hout en hier en daar vlekken van vogelpoep. De nachthemel gluurde door een paar gapende gaten in het dak naar binnen. Glokta hoorde het zachte gekoer van duiven op de schemerige dakbalken en ergens anders het langzame druppelen van water.", "Wat een gebouw. Glokta onderdrukte een glimlach. Het doet me aan mezelf denken, op een of andere manier. We waren allebei ooit schitterend, en we hebben allebei onze beste tijd allang gehad.", "\u2018Groot genoeg, denkt u ook niet?\u2019 vroeg Severard, die zich door het puin een weg zocht naar een grote deuropening onder de kapotte trap. Zijn lamp wierp vreemde, scheve schaduwen over de grond.", "\u2018O, dat lijkt me wel, behalve als we meer dan duizend gevangenen tegelijk zouden hebben.\u2019 Glokta schuifelde achter hem aan, zwaar leunend op zijn wandelstok en bezorgd over zijn houvast op de slijmerige vloer. Straks glij ik uit en ga ik op mijn kont, midden tussen de vogelstront. Dat zou perfect zijn.", "De deuropening kwam uit op een verkruimelende zaal, waar het rotte pleisterwerk in platen naar beneden was gekomen en de vochtige bakstenen eronder te zien waren. Aan beide zijden waren schemerige deuropeningen. Het soort gebouw waar iemand nerveus van zou worden, als hij een nerveuze inslag had. Hij zou zich akelige dingen gaan inbeelden in die kamers, net buiten het lamplicht, en vreselijke dingen die gebeuren in het donker. Hij keek op naar Severard, die kwiek voor hem uit liep, toonloos fluitend onder zijn masker, en fronste zijn voorhoofd. Maar wij hebben geen nerveuze inslag. Misschien zijn wij die akelige dingen wel. Misschien zijn die vreselijke dingen de dingen die wij doen.", "\u2018Hoe groot is het hier?\u2019 vroeg Glokta terwijl hij verder hobbelde.", "\u2018Vijfendertig kamers, de personeelsvertrekken niet meegerekend.\u2019", "\u2018Een paleis? Hoe heb je het in vredesnaam gevonden?\u2019", "\u2018Ik heb hier wel eens geslapen. Toen mijn moeder was overleden. Ik had een weg naar binnen gevonden. Het dak zat er toen nog grotendeels op, en het was een droge slaapplek. Droog en veilig. Min of meer.\u2019 Ah, wat een hard leven heb je gehad. Moordenaar en folteraar is echt een stapje hoger voor je, h\u00e8? Iedereen heeft zijn eigen uitvluchten, en hoe verachtelijker een man wordt, hoe roerender zijn verhaal moet zijn. Wat is mijn verhaal, vraag ik me af?", "\u2018Vindingrijk als altijd, h\u00e8, Severard?\u2019", "\u2018Daar betaalt u me voor, inquisiteur.\u2019", "Ze liepen een grote kamer in: een salon, een werkkamer of zelfs een balzaal, het was er groot genoeg. Voorheen schitterende panelen hingen scheef aan de muren, vol schimmels en afbladderende goudverf. Severard liep naar een van de panelen die nog vastzaten en drukte er aan \u00e9\u00e9n kant stevig op. Er klonk een zachte klik toen het paneel openzwaaide en een donkere opening erachter zichtbaar werd. Een geheime deur? Wat heerlijk. Wat sinister. Wat ontzettend toepasselijk.", "\u2018Dit gebouw zit al even vol verrassingen als jij,\u2019 zei Glokta, die moeizaam naar de opening hinkte.", "\u2018En u gelooft niet wat voor goeie prijs ik ervoor heb betaald.\u2019", "\u2018Hebben we het gekocht?\u2019", "\u2018O, nee. Ik heb het gekocht. Met Ruis\u2019 geld. En nu verhuur ik het aan u.\u2019 Severards ogen fonkelden in het lamplicht. \u2018Het is een goudmijntje!\u2019", "\u2018Hah!\u2019 lachte Glokta, die voorzichtig de trap af schuifelde. Al dat talent, en ook nog verstand van zakendoen. Misschien werk ik binnenkort wel voor hoofdlector Severard. Er zijn vreemdere dingen gebeurd. Glokta's schaduw kroop in de duisternis voor hem uit terwijl hij als een krab de trap afdaalde, met zijn rechterhand tastend naar de groeven tussen de stenen blokken om zichzelf enigszins te ondersteunen.", "\u2018De kelder gaat mijlenver door,\u2019 mompelde Severard achter hem. \u2018We hebben onze eigen toegang tot de kanalen, en ook naar de riolen, als we dat zouden willen.\u2019 Ze kwamen langs een donkere doorgang links van hen, vervolgens een aan de rechterkant, en bleven langzaam afdalen. \u2018Vorst zegt dat je van hieraf helemaal naar de Agriont kunt zonder maar \u00e9\u00e9n keer boven te hoeven komen.\u2019", "\u2018Dat zou handig kunnen zijn.\u2019", "\u2018Ik denk het ook, als je tegen de stank kunt.\u2019", "Severards lamp bescheen een zware deur met een kleine opening met tralies erin. \u2018Weer thuis,\u2019 zei hij, en hij klopte vier keer snel. Even later verscheen het masker van practicus Vorst plotseling in de duisternis achter het luikje. \u2018Wij zijn het maar.\u2019 De ogen van de albino vertoonden geen warmte of herkenning.Maar dat doen ze anders ook nooit. Zware grendels verschoven aan de andere kant van de deur, en hij zwaaide soepel open.", "Er stonden een tafel en een stoel en er hingen fakkels aan de muren, maar die waren niet aangestoken. Het moet hier stikdonker zijn geweest voordat wij aankwamen met ons lampje. Glokta keek de albino aan. \u2018Heb je hier de hele tijd in het donker gezeten?\u2019 De potige practicus haalde zijn schouders op, en Glokta schudde zijn hoofd. \u2018Soms maak ik me zorgen om je, practicus Vorst. Werkelijk waar.\u2019", "\u2018Hij is hierbeneden,\u2019 zei Severard, die wegliep door de gang. Zijn hakken maakten klikkende echo's op de stenen vloer. Dit moest ooit een wijnkelder zijn geweest: er waren enkele ruimtes met aan weerszijden tongewelven, afgedicht met zware roosters.", "\u2018Glokta!\u2019 Salem Ruis\u2019 vingers waren strak om de tralies geslagen, en hij drukte zijn gezicht ertussen.", "Glokta bleef voor de cel staan en gunde zijn pijnlijke benen wat rust. \u2018Ruis, hoe gaat het met je? Ik had niet verwacht je zo snel weer te zien.\u2019 Hij was nu al afgevallen en zijn huid was slap en bleek, met vervagende blauwe plekken erop.Hij ziet er niet goed uit, helemaal niet goed.", "\u2018Wat is er aan de hand, Glokta? Alsjeblieft, wat doe ik hier?\u2019", "Ach, wat kan het voor kwaad? \u2018Kennelijk heeft de hoofdlector je nog nodig. Hij wil dat je getuigt.\u2019 Glokta boog zich naar voren naar de tralies. \u2018In de Open Raad,\u2019 fluisterde hij.", "Ruis werd nog bleker. \u2018En dan?\u2019", "\u2018Dat zullen we nog wel zien.\u2019 Angland, Ruis, Angland.", "\u2018En als ik weiger?\u2019", "\u2018De hoofdlector iets weigeren?\u2019 Glokta grinnikte. \u2018Nee, nee, nee, Ruis. Zoiets wil je niet doen.\u2019 Hij draaide zich om en schuifelde achter Severard aan.", "\u2018Alsjeblieft! Het is hier donker!\u2019", "\u2018Je went er wel aan!\u2019 riep Glokta achterom. Ongelooflijk, waar een mens allemaal aan kan wennen.", "In de laatste kamer zat hun nieuwste gevangene. Vastgeketend aan een beugel in de muur, naakt en met een zak over zijn hoofd natuurlijk. Hij was klein en gedrongen, lichtelijk aan de dikke kant, met schaafplekken op zijn knie\u00ebn, ongetwijfeld doordat hij de ruwe stenen cel in was gesmeten.", "\u2018Dus dit is onze moordenaar?\u2019 De man rolde zich op zijn knie\u00ebn toen hij Glokta's stem hoorde en verzette zich tegen zijn boeien. Er was wat bloed door de voorkant van de jutezak getrokken en daar in een bruine vlek opgedroogd.", "\u2018Inderdaad een heel onverkwikkelijk heerschap,\u2019 zei Severard. \u2018Maar nu ziet hij er niet zo angstaanjagend uit, h\u00e8?\u2019", "\u2018Dat doen ze nooit, als het eenmaal zover komt. Waar gaan we aan het werk?\u2019", "De glimlach in Severards ogen werd vrolijker. \u2018O, dit zult u leuk vinden, inquisiteur.\u2019", "\u2018Het is een beetje theatraal,\u2019 zei Glokta, \u2018maar daar is niets mis mee.\u2019", "De kamer was groot en rond, met een koepelplafond voorzien van een vreemde schildering die helemaal doorliep tot over de gebogen muren. Daarop lag het lichaam van een man op het gras, bloedend uit vele wonden, met een bos achter hem. Elf andere gestalten liepen weg, zes aan de ene kant en vijf aan de andere, en profile geschilderd in vreemde houdingen, gekleed in het wit maar met onduidelijke gelaatstrekken. Ze stonden tegenover een andere man met uitgestrekte armen, helemaal in het zwart gekleed, tegen een achtergrond van kleurig gevlekt licht. Het felle licht van de zes lampen maakte de schildering er niet beter op.Niet echt van goede kwaliteit, meer versiering dan kunst, maar het effect is toch behoorlijk markant.", "\u2018Geen idee wat het moet voorstellen,\u2019 zei Severard.", "\u2018E meefemakuh,\u2019 mompelde practicus Vorst.", "\u2018Natuurlijk,\u2019 zei Glokta, kijkend naar de donkere gestalte op de muur en de vlammen erachter. \u2018Je moet je geschiedenis beter bestuderen, practicus Severard. Dit is de Meestermaker, Kanedias.\u2019 Hij draaide zich om en wees naar de stervende man op de muur ertegenover. \u2018En dit is de grote Juvens, die hij net heeft gedood.\u2019 Hij gebaarde naar de gestalten in het wit. \u2018En dit zijn Juvens\u2019 leerlingen, de magi\u00ebrs, onderweg om hem te wreken.\u2019 Spookverhalen om kinderen angst mee aan te jagen.", "\u2018Wie betaalt er nou om die troep op de muren van zijn kelder te laten schilderen?\u2019 vroeg Severard hoofdschuddend.", "\u2018O, dit soort dingen was ooit erg populair. Er is ook zo'n beschilderde kamer in het paleis. Dit is een kopie, een goedkope.\u2019 Glokta keek op naar het beschaduwde gezicht van Kanedias, die grimmig in de kamer omlaagstaarde, en het bloedende lijk op de tegenoverliggende muur. \u2018Toch heeft het best iets verontrustends, h\u00e8?\u2019 Of dat zou althans zo zijn als het me iets interesseerde. \u2018Bloed, vuur, dood, wraak. Geen idee waarom je zoiets in je kelder zou willen hebben. Misschien had onze vriend de koopman een duister kantje.\u2019", "\u2018Mensen met geld hebben altijd een duister kantje,\u2019 zei Severard. \u2018Wie zijn die twee?\u2019", "Glokta tuurde er fronsend naar. Twee kleine, vage gestalten waren te zien onder de armen van de bouwer, een aan elke kant. \u2018Wie weet?\u2019 zei hij. \u2018Misschien zijn practici.\u2019", "Severard lachte. Er kwam zelfs een lichte ademtocht achter Vorsts masker vandaan, al vertoonden zijn ogen geen teken van vermaak. Goh, hij moet dit echt hilarisch vinden.", "Glokta schuifelde naar de tafel midden in de kamer. Er stonden twee stoelen tegenover elkaar aan het gladde, gewreven tafelblad. Een ervan was een kaal, hard ding zoals je die aantrof in de kelders van het Huis van Vragen, maar de andere was veel indrukwekkender, bijna een troon, met gebogen armleuningen en een hoge rug, bekleed met bruin leer.", "Glokta zette zijn stok tegen de tafel en liet zich langzaam zakken, met pijnlijke rug. \u2018O, dit is een uitstekende stoel,\u2019 zei hij ademloos, wegzinkend in het zachte leer. Hij strekte zijn been, dat bonsde van de lange wandeling. Hij voelde weerstand en keek onder de tafel. Er stond een bijpassend voetenbankje onder.", "Glokta gooide zijn hoofd in zijn nek en lachte. \u2018O, dit is schitterend! Dat had je niet moeten doen!\u2019 Hij legde met een verheerlijkte zucht zijn been op het bankje.", "\u2018Het was wel het minste wat we konden doen,\u2019 zei Severard, die zijn armen over elkaar sloeg en tegen de muur leunde, pal naast het bloedende lijk van Juvens. \u2018Onze vriend Ruis heeft aardig wat opgebracht, aardig wat. U hebt ons altijd goed behandeld, en dat vergeten we niet.\u2019", "\u2018Uhhh,\u2019 zei Vorst knikkend.", "\u2018Jullie verwennen me.\u2019 Glokta streelde over het gladde hout van de armleuning. Mijn jongens. Wat zou ik toch zonder jullie moeten? Thuis in bed liggen en me door mijn moeder laten verzorgen, neem ik aan, terwijl zij zich afvraagt of ze nu ooit nog een meisje zal kunnen vinden om met me te trouwen. Hij keek naar de instrumenten op tafel. Zijn koffer stond er natuurlijk, en nog een paar andere dingen, veelvuldig gebruikt maar nog altijd van nut. Een tang met lange handgrepen trok zijn blik. Hij keek op naar Severard. \u2018Tanden?\u2019", "\u2018Leek me een goeie plek om te beginnen.\u2019", "\u2018Wat je wilt.\u2019 Glokta likte over zijn lege tandvlees en kraakte toen een voor een met zijn knokkels. \u2018Tanden, dus.\u2019", "Zodra de prop uit de mond van de huurmoordenaar was verwijderd, begon hij tegen hen in het Styriaans te schreeuwen, spugend en vloekend en zich zinloos verzettend tegen zijn boeien. Glokta verstond er geen woord van. Ik denk dat ik zijn bedoeling wel begrijp, min of meer. Iets bijzonder beledigends, stel ik me voor. Iets over onze moeders of zo. Maar ik ben niet zo snel beledigd. Hij was een taai uitziende kerel, met een gezicht vol acnelittekens en een neus die meer dan eens gebroken was geweest en scheef was genezen. Wat teleurstellend. Ik had gehoopt dat de manufacturiers misschien voor deze gelegenheid eens wat hoger hadden gegrepen, maar dat is typisch voor handelaars. Altijd op zoek naar een koopje.", "Practicus Vorst maakte een einde aan de stroom onverstaanbare scheldwoorden door de man hard in zijn buik te stompen. Daar moet hij wel even van bekomen. Lang genoeg om er een speld tussen te krijgen.", "\u2018Zo,\u2019 zei Glokta, \u2018die onzin hoeven we hier niet. We weten dat je een beroeps bent, gestuurd om onopvallend een klus te klaren. En je zou wel opvallen als je de taal niet eens sprak, h\u00e8?\u2019", "De gevangene was weer op adem gekomen. \u2018Krijg allemaal de pokken, klootzakken!\u2019 hijgde hij.", "\u2018Uitstekend! Gemeenspraak voldoet prima voor onze gesprekjes. Ik heb het gevoel dat we er meer dan \u00e9\u00e9n zullen hebben. Is er iets wat je van ons zou willen weten voordat we beginnen? Of zullen we maar meteen van start gaan?\u2019", "De gevangene keek wantrouwig op naar de geschilderde gestalte van de Meestermaker boven Glokta's hoofd. \u2018Waar ben ik?\u2019", "\u2018We zijn vlak bij de Middenweg, beneden bij het water.\u2019 Glokta grimaste toen de spieren in zijn been plotseling verkrampten. Hij strekte het been voorzichtig en wachtte tot zijn knie klikte voor hij verderging. \u2018Weet je, de Middenweg is een van de aderen van de stad, want hij loopt er dwars doorheen, van de Agriont tot aan de zee. Hij loopt door veel verschillende wijken, met allerlei opmerkelijke gebouwen erlangs. Enkele van de meest gewilde adressen in de hele stad zijn hier vlak boven. Maar voor mij is het niet meer dan een weg tussen twee tandartsen.\u2019", "De gevangene kneep zijn ogen tot spleetjes, en zijn blik schoot over de instrumenten op tafel.Maar geen gevloek meer. Kennelijk heeft het noemen van de tandheelkunde zijn aandacht getrokken.", "\u2018Aan het andere eind van de laan,\u2019 Glokta wees ruwweg naar het noorden, \u2018in een van de duurste wijken van de stad, tegenover de openbare tuinen in een prachtig wit huis in de schaduw van de Agriont, bevindt zich de praktijk van meester Farrad. Je hebt misschien van hem gehoord?\u2019", "\u2018Ik hoop dat je pik eraf rot!\u2019", "Glokta trok zijn wenkbrauwen op. Dat kan er ook nog wel bij. \u2018Ze zeggen dat meester Farrad de beste tandarts ter wereld is. Ik geloof dat hij oorspronkelijk uit Gurkhul komt, maar hij is de tirannie van de keizer ontvlucht en naar de Unie gekomen om een beter leven op te bouwen, door onze rijkere burgers te redden van de verschrikkingen van een slecht gebit. Toen ik terugkwam van mijn eigen kleine bezoekje aan het zuiden, heeft mijn familie me naar hem toe gestuurd om te kijken of hij iets voor me kon doen.\u2019 Glokta glimlachte breed en toonde de gevangene de aard van zijn probleem. \u2018Natuurlijk was dat niet het geval. Daar hadden de folteraars van de keizer wel voor gezorgd. Maar hij is een uitstekend tandarts, dat zegt iedereen.\u2019", "\u2018Nou, en?\u2019", "Glokta liet zijn glimlach vervagen. \u2018Aan het andere eind van de Middenweg, vlak bij de zee, tussen het vuil en het tuig en het slijm van de havens, ben ik. De huur is misschien laag hier in de buurt, maar ik heb er vertrouwen in dat je mij, zodra we enige tijd samen hebben doorgebracht, niet minder getalenteerd zult vinden dan de gewaardeerde meester Farrad. Alleen liggen mijn talenten op een iets ander vlak. De goede meester helpt zijn pati\u00ebnten van hun pijn af, terwijl ik een tandarts ben\u2026\u2019 Glokta boog zich langzaam voorover, \u2018\u2026 van een andere soort.\u2019", "De huurmoordenaar lachte recht in zijn gezicht. \u2018Denk je dat je me bang kunt maken met een zak over mijn kop en een lelijk schilderij?\u2019 Hij keek om naar Vorst en Severard. \u2018Met je stelletje monsters?\u2019", "\u2018Denk ik dat je bang voor ons bent? Ons drie\u00ebn?\u2019 Glokta grinnikte een beetje. \u2018Jij zit hier alleen, ongewapend en stevig vastgebonden. Wie weet waar je bent of kan het iets schelen? Je hebt geen hoop op redding of ontsnapping. We zijn hier met beroeps onder elkaar. Ik denk dat je wel min of meer kunt raden wat er gaat komen.\u2019 Glokta grijnsde ziekelijk. \u2018Natuurlijk ben je bang voor ons, doe niet zo achterlijk. Je verbergt het goed, dat moet ik toegeven, maar dat zal niet lang duren. Het moment zal komen, en snel ook, dat je zult smeken om terug te mogen onder de zak.\u2019", "\u2018Ik vertel je niks,\u2019 gromde de huurmoordenaar terwijl hij Glokta recht in de ogen keek. \u2018Niks.\u2019 Stoer. Een stoere kerel. Maar stoer zijn voordat het werk begint, is niet zo moeilijk. Ik kan het weten.", "Glokta wreef zachtjes over zijn been. De bloedsomloop was goed op gang gekomen en de pijn was bijna weg. \u2018We zullen het om te beginnen simpel houden. Namen, dat is alles wat ik voorlopig wil. Alleen maar namen. Laten we beginnen met die van jou. Je maakt ons niet wijs dat je daar geen antwoord op weet.\u2019", "Ze wachtten. Severard en Vorst staarden op de gevangene neer, de groene ogen glimlachend, de roze niet. Stilte.", "Glokta zuchtte. \u2018Juist.\u2019 Vorst zette zijn vuisten aan weerszijden tegen de kaken van de gevangene en begon te drukken tot de man zijn mond opendeed. Severard duwde de uiteinden van de tang ertussen en forceerde zijn kaak open, een stukje verder dan aangenaam kon zijn. De ogen van de huurmoordenaar puilden uit. Doet pijn, h\u00e8? Maar dat is nog niks, geloof me.", "\u2018Pas op voor zijn tong,\u2019 zei Glokta, \u2018hij moet nog kunnen praten.\u2019", "\u2018Maak u geen zorgen,\u2019 mompelde Severard, die in de mond van de gevangene tuurde. Plotseling deinsde hij achteruit. \u2018Ugh! Zijn adem ruikt naar stront!\u2019", "Jammer. Maar het verbaast me niet zo. Mondhygi\u00ebne is niet echt een prioriteit voor huurmoordenaars. Glokta stond langzaam op en hinkte om de tafel heen. \u2018Zo,\u2019 mompelde hij, met zijn hand zwevend boven de instrumenten, \u2018waar zullen we eens beginnen?\u2019 Hij pakte een naald in een houder op en boog zich naar voren, met zijn andere hand strak om de knop van de wandelstok geklemd, waarna hij voorzichtig in de kiezen van de gevangene porde. Geen fraai stel, dat staat vast. Ik geloof zelfs dat ik nog liever mijn gebit heb dan dat van hem.", "\u2018Hemeltjelief, je gebit is er vreselijk aan toe. Door en door verrot. Daarom stink je zo uit je mond. Daar is geen excuus voor, voor een man van jouw leeftijd.\u2019", "\u2018Haah!\u2019 gilde de gevangene toen Glokta een zenuw raakte. Hij probeerde te praten, maar met de tang in zijn mond was hij nog minder goed te verstaan dan practicus Vorst.", "\u2018Stil, nu. Jij hebt je kans om te praten al gehad. Misschien geef ik je later nog een kans, dat weet ik nog niet.\u2019 Glokta legde de naald weer op tafel en schudde bedroefd zijn hoofd. \u2018Je gebit is een schande, verdomme. Walgelijk. Je tanden vallen er al bijna vanzelf uit. Weet je,\u2019 zei hij terwijl hij een klein hamertje en beiteltje van de tafel pakte, \u2018ik geloof dat je z\u00f3nder beter af zou zijn.\u2019"], "Text/chap15.html": ["Platkoppen", "Het was een grijze ochtend in het koude, natte bos, en de Hondman zat daar maar gewoon, nadenkend over hoe het vroeger beter was. Hij zat daar, zorgde voor het spit, draaide er af en toe aan en probeerde niet te zenuwachtig te worden van het wachten. Tul Duru was niet bijzonder hulpvaardig. Hij beende heen en weer over het gras, rondom de oude stenen en weer terug en versleet zijn grote laarzen, ongeveer even geduldig als een loopse wolf. De Hondman zag hem stampen; plof, plof, plof. Hij had al heel lang geleden geleerd dat goede vechters maar in \u00e9\u00e9n ding goed zijn. Vechten. In bijna alle andere dingen, en vooral wachten, zijn ze verrekte waardeloos.", "\u2018Waarom ga je niet zitten, Tul?\u2019 mompelde de Hondman. \u2018Er liggen meer dan genoeg stenen. Warmer hier bij het vuur en zo. Laat die poten van je even rusten, want ik word zenuwachtig van je.\u2019", "\u2018Gaan zitten?\u2019 donderde de reus, die dichterbij kwam en als een groot huis boven de Hondman uittorende. \u2018Hoe kan ik nou gaan zitten? En hoe kun jij daar zitten?\u2019 Hij keek van onder zijn gefronste, dikke, zware wenkbrauwen naar de ru\u00efnes en de bomen. \u2018Weet je zeker dat dit de plek is?\u2019", "\u2018Dit is de plek.\u2019 De Hondman keek om naar de gebroken stenen en hoopte vurig dat het zo was. Hij kon niet ontkennen dat er nog geen spoor van hen was. \u2018Ze komen wel, maak je niet druk.\u2019 Zolang ze zich niet allemaal hebben laten afmaken, dacht hij, maar hij was wel zo verstandig dat niet hardop te zeggen. Hij had lang genoeg met Tul Duru Donderkop opgetrokken om te weten dat je die gast niet moest ophitsen. Behalve als je een ingeslagen schedel wilde, natuurlijk.", "\u2018Ze kunnen maar beter snel hier zijn, bedoel ik.\u2019 Tuls enorme handen balden zich tot vuisten waarmee hij rotsen kon breken. \u2018Ik heb geen zin om hier maar een beetje te zitten, met mijn reet in de wind!\u2019", "\u2018Ik ook niet,\u2019 zei de Hondman, die zijn handen opstak en zijn best deed om de stemming vriendelijk te houden, \u2018maar maak je geen zorgen, man. Ze komen echt wel, precies zoals afgesproken. Dit is de plek.\u2019 Hij keek naar het zwijn aan het spit, waar lekker vette jus van af droop in het vuur. Het water liep hem in de mond, en zijn neus was vol van de geur van vlees\u2026 en nog iets anders. Een vlaag van iets. Hij keek snuffelend op.", "\u2018Ruik je iets?\u2019 vroeg Tul, turend naar het bos.", "\u2018Misschien.\u2019 De Hondman boog zich naar voren en pakte zijn boog.", "\u2018Wat dan? Shanka?\u2019", "\u2018Weet ik niet zeker. Zou kunnen.\u2019 Hij snoof de lucht nog eens op. Het rook naar een kerel, een donders zuur stinkende kerel.", "\u2018Ik had jullie allebei wel kunnen vermoorden!\u2019", "De Hondman draaide zich abrupt om, viel bijna om en liet haast zijn boog vallen. Zwarte Douw stond vlak achter hem, uit de wind, en sloop met een akelige grijns naar het vuur toe. Grim stond naast hem, met een gezicht zo nietszeggend als een muur, zoals altijd.", "\u2018Klootzakken!\u2019 brulde Tul. \u2018Ik scheet bijna in mijn broek!\u2019", "\u2018Mooi,\u2019 snauwde Douw. \u2018Je mag wel wat vet kwijt.\u2019", "De Hondman haalde diep adem en smeet zijn boog weer op de grond. Het was een opluchting te weten dat ze inderdaad op de goede plek waren, maar hij was liever niet zo geschrokken. Hij was al zenuwachtig sinds hij Logen over de rand van dat ravijn had zien duikelen. Hij was er zomaar overheen gerold, en niemand had er iets aan kunnen doen. Het kon iedereen op ieder moment overkomen, sterven, en dat was een feit.", "Grim klom over de gebarsten rotsen en ging op een steen naast de Hondman zitten, met een heel klein knikje. \u2018Vlees?\u2019 blafte Douw, die zich langs Tul drong en bij het vuur neerplofte. Hij scheurde een poot van het karkas en beet erin.", "En dat was het. Dat was de begroeting, nadat ze elkaar minstens een maand niet hadden gezien. \u2018Een man met vrienden is bijzonder rijk,\u2019 mompelde de Hondman.", "\u2018Wazeggie?\u2019 spuugde Douw. Zijn kille blik schoot in het rond, zijn mond zat vol varken en zijn vuile, stoppelige kin zat onder het vet.", "De Hondman stak zijn handen weer op. \u2018Niks om je druk over te maken.\u2019 Hij had lang genoeg met Zwarte Douw opgetrokken om te weten dat je beter je eigen strot kon afsnijden dan die boosaardige klootzak kwaad te maken. \u2018Hebben jullie nog problemen gehad?\u2019 vroeg hij, in een poging van onderwerp te veranderen.", "Grim knikte. \u2018Een paar.\u2019", "\u2018Smerige platkoppen!\u2019 grauwde Douw, waarbij hij stukken vlees in de Hondmans gezicht spuugde. \u2018Ze zijn overal, verdomme!\u2019 Hij wees met de varkenspoot over het vuur alsof het een zwaard was. \u2018Ik heb genoeg van die ellende! Ik ga weer naar het zuiden. Het is hier te koud, verdomme, en overal zitten platkoppen! Klootzakken! Ik ga naar het zuiden!\u2019", "\u2018Ben je bang?\u2019 vroeg Tul.", "Douw draaide een stukje en keek naar hem op met een brede, gele grijns, en de Hondman kromp ineen. Dat was een heel stomme vraag. Hij was nog nooit van zijn leven bang geweest, Zwarte Douw. Wist niet eens wat het was. \u2018Bang voor een paar Shanka? Ik?\u2019 Hij lachte akelig. \u2018We hebben ze een beetje aangepakt terwijl jullie lagen te snurken. Hebben ze een paar warme bedjes gegeven om in te slapen. Veel te warm.\u2019", "\u2018Ze verbrand,\u2019 mompelde Grim. Dat was al een volle dag gespreksstof voor hem.", "\u2018We hebben er een hele stapel van in de fik gestoken,\u2019 siste Douw, grijnzend alsof verbrande lijken de beste mop ooit waren. \u2018Ik ben niet bang voor ze, jongen, niet meer dan jij, maar ik ben ook niet van plan hier op ze te gaan zitten wachten totdat Drieboom zin heeft om zijn weke ouwe reet uit bed te slepen. Ik ga naar het zuiden!\u2019 Hij nam nog een gretige hap vlees.", "\u2018Wie heeft hier een weke reet?\u2019", "De Hondman grijnsde toen hij Drieboom naar het vuur zag lopen, en hij stond op en greep de oude man bij de hand. Hij had Forley de Zwakste bij zich en alles, en de Hondman sloeg het kleine mannetje op zijn rug toen hij langsliep. Sloeg hem bijna omver, zo blij was hij om te zien dat ze nog leefden. Het kon ook geen kwaad om wat leiderschap bij het vuur te hebben. Iedereen zag er voor de verandering blij uit, glimlachend en handendrukkend en zo. Iedereen behalve Douw, natuurlijk. Hij zat daar maar, starend in het vuur, zuigend op een bot, met een gezicht zo zuur als oude melk.", "\u2018Fijn om jullie weer te zien, jongens, en allemaal nog in \u00e9\u00e9n stuk.\u2019 Drieboom hees zijn grote ronde schild van zijn schouder en zette het tegen een gebroken stuk muur. \u2018Hoe was het?\u2019", "\u2018Koud, verdomme,\u2019 zei Douw zonder op te kijken. \u2018We gaan naar het zuiden.\u2019", "De Hondman zuchtte. Ze waren nog geen tien tellen weer bij elkaar, of het gebakkelei begon alweer. Het zou nu lastig worden, zonder Logen om de boel te sussen. Een taai stel, en het kon bloederig worden. Drieboom overhaastte echter niks. Hij dacht er even over na, zoals altijd. Hij nam altijd de tijd, die kerel. Daarom was hij ook zo gevaarlijk. \u2018Naar het zuiden?\u2019 vroeg Drieboom toen hij er even over had gepeinsd. \u2018En wanneer is dat allemaal besloten?\u2019", "\u2018Er is niks besloten,\u2019 zei de Hondman, die nog maar eens zijn handen opstak. Hij vermoedde dat hij dat van nu af aan wel vaker zou moeten doen.", "Tul Duru keek fronsend naar Douws rug. \u2018Helemaal niks,\u2019 mompelde hij, ge\u00ebrgerd dat iemand anders voor hem had besloten.", "\u2018Niks, dat klopt,\u2019 zei Drieboom, traag en vlak als het groeiende gras. \u2018Ik geloof niet dat dit een troep was die stemmingen hield.\u2019", "Douw nam helemaal geen tijd om daarover na te denken. Hij nam nooit de tijd, die kerel. Daarom was hij ook zo gevaarlijk. Hij sprong op, smeet het bot op de grond en stapte met een uitdagende blik naar Drieboom toe. \u2018Ik\u2026 zeg.. naar het zuiden!\u2019 grauwde hij, en zijn ogen puilden uit als de luchtbellen in een stoofpot.", "Drieboom gaf geen krimp. Dat zou helemaal niks voor hem zijn geweest. Hij nam even de tijd om erover na te denken, natuurlijk, en toen deed hij een stap naar voren, zodat zijn neus bijna die van Douw raakte. \u2018Als je een stem wilde, had je Negenvinger moeten verslaan,\u2019 gromde hij, \u2018in plaats van te verliezen zoals de rest van ons.\u2019", "Het gezicht van Zwarte Douw werd zo donker als teer. Hij hield er niet van als iemand hem eraan herinnerde dat hij verloren had. \u2018De Bloedige Negen is terug naar de modder!\u2019 grauwde hij. \u2018De Hondman heeft het gezien, toch?\u2019", "De Hondman knikte. \u2018Ja,\u2019 mompelde hij.", "\u2018Dus dat is dan dat! We hoeven niet hier te blijven rondhangen, ten noorden van de bergen, terwijl de platkoppen ons de reet uit komen! Naar het zuiden, zeg ik!\u2019", "\u2018Negenvinger kan dan wel dood zijn,\u2019 zei Drieboom recht in Douws gezicht, \u2018maar je verplichting is dat niet. Waarom hij een waardeloze kerel als jou wilde sparen zal ik nooit weten, maar hij heeft mij als tweede man aangesteld,\u2019 hij klopte op zijn brede borst, \u2018en dat betekent dat ik het voor het zeggen heb! Ik, en niemand anders!\u2019", "De Hondman deed behoedzaam een stap achteruit. Die twee stuurden aan op klop, en hij had geen zin om in de verwarring een bloedneus op te lopen. Het zou zeker niet de eerste keer zijn. Forley probeerde de vrede te bewaren. \u2018Kom op, jongens,\u2019 zei hij, vriendelijk en zacht, \u2018dit is niet nodig.\u2019 Hij was misschien niet zo best in doden, Forley, maar hij was er verdomd goed in anderen tegen te houden voor ze elkaar vermoordden. De Hondman wenste hem succes. \u2018Kom nou, waarom gaan jullie niet\u2026\u2019", "\u2018Hou je bek!\u2019 gromde Douw, met een vuile vinger in Forleys gezicht priemend. \u2018Wat doet jouw mening ertoe, Zwakste?\u2019", "\u2018Laat hem met rust!\u2019 donderde Tul, die zijn grote vuist onder Douws kin opstak, \u2018anders geef ik je iets om over te schreeuwen!\u2019", "De Hondman durfde amper te kijken. Douw en Drieboom sarden elkaar altijd. Ze waren snel kwaad, maar ze koelden ook snel weer af. De Donderkop was een ander soort beest. Als die grote os eenmaal goed opgehitst was, viel hij niet te kalmeren. Niet zonder tien sterke kerels en een heleboel touw. De Hondman probeerde te bedenken wat Logen zou hebben gedaan. Hij zou wel hebben geweten hoe hij hun gevecht moest voorkomen, als hij niet dood was geweest.", "\u2018Verdomme!\u2019 schreeuwde de Hondman, terwijl hij plotseling van het vuur opsprong. \u2018Het barst hier van die verrekte Shanka! En als we d\u00e1\u00e1rlangs zijn, moeten we altijd nog rekening houden met Bethod! We hebben een wereld van problemen zonder er zelf nog meer te maken! Logen is weg en Drieboom is tweede, en dat is de enige stem die ik hoor!\u2019 Hij priemde wat met zijn eigen vinger, naar niemand in het bijzonder, en toen wachtte hij, vurig hopend dat het zou werken.", "\u2018Ja,\u2019 knarste Grim.", "Forley begon als een specht te knikken. \u2018De Hondman heeft gelijk! Gevechten onderling hebben we net zo hard nodig als pikrot! Drieboom is tweede. Hij is nu de hoofdman.\u2019", "Het bleef even stil. Douw pinde de Hondman vast met die kille, moorddadige blik van hem, zoals een kat met een muis tussen zijn poten. De Hondman slikte. Veel mannen, de meeste mannen zelfs, zouden een blik van Zwarte Douw, zoals deze, niet hebben durven trotseren. Hij had die naam omdat hij de zwartste reputatie in het noorden had, omdat hij plotseling in het zwartst van de nacht toesloeg en omdat hij dorpen zwartgeblakerd achterliet. Dat was het gerucht. Dat was een feit.", "Het kostte de Hondman alle botten die hij in zijn lijf had om niet naar zijn laarzen te gaan staren. Hij wilde dat juist doen toen Douw zijn blik afwendde en een voor een naar de anderen loerde. De meeste mannen zouden die blik niet hebben durven trotseren, maar dit hier waren niet de meeste mannen. Je zou nooit een bloediger stel ontmoeten, nergens onder de zon. Niet een van hen bond in of leek dat zelfs maar te overwegen. Behalve Forley de Zwakste, natuurlijk, want die staarde al naar het gras voor het zijn beurt was.", "Zodra Douw zag dat iedereen tegen hem was, toverde hij een blijmoedige glimlach tevoorschijn, alsof er nooit een probleem was geweest. \u2018Goed dan,\u2019 zei hij tegen Drieboom, alle woede binnen een tel schijnbaar verdwenen. \u2018Dus wat wordt het, hoofdman?\u2019", "Drieboom keek naar het bos. Hij snuffelde en zoog zijn wangen naar binnen. Hij krabde in zijn baard en nam even de tijd om erover na te denken. Toen keek hij de anderen om beurten peinzend aan. \u2018We gaan naar het zuiden,\u2019 zei hij.", "Hij rook ze al voor hij ze zag, maar zo ging dat altijd bij hem. Hij had een goeie neus, de Hondman, zo had hij immers ook die naam gekregen. Maar eerlijk gezegd had iedereen ze kunnen ruiken. Ze stonken verschrikkelijk.", "Er waren er twaalf op de open plek beneden. Zittend, etend, grommend tegen elkaar in hun akelige, smerige taal, grote gele tanden die alle kanten op staken, gekleed in stukken stinkend bont en huid en hier en daar wat roestige harnasdelen. Shanka.", "\u2018Smerige platkoppen,\u2019 mompelde de Hondman in zichzelf. Hij hoorde een zacht gesis achter zich, draaide zich om en zag Grim achter een struikje vandaan turen. Hij stak zijn vlakke hand op om stop te zeggen, klopte boven op zijn hoofd om platkoppen te zeggen, hield zijn vuist en vervolgens twee vingers op om twaalf te zeggen en wees terug over het pad naar de anderen. Grim knikte en verdween in het bos.", "De Hondman keek nog een laatste keer naar de Shanka, gewoon om er zeker van te zijn dat ze niets in de gaten hadden. Dat leek het geval, dus liet hij zich langs de boomstam naar beneden glijden.", "\u2018Ze kamperen verderop, twaalf voor zover ik heb gezien, maar misschien meer.\u2019", "\u2018Zoeken ze ons?\u2019 vroeg Drieboom.", "\u2018Misschien, maar ze doen niet erg hun best.\u2019", "\u2018Kunnen we om ze heen?\u2019 vroeg Forley, altijd op zoek naar geen gevecht.", "Douw spuugde op de grond, altijd op zoek naar een gevecht. \u2018Twaalf is niks! We kunnen ze wel aan!\u2019", "De Hondman keek naar Drieboom, die even de tijd nam om erover na te denken. Twaalf was niet niks, en dat wisten ze allemaal, maar misschien was het beter om tegen ze te vechten dan ze hier te laten rondlopen.", "\u2018Wat wordt het, hoofdman?\u2019 vroeg Tul.", "Drieboom spande zijn kaken. \u2018Wapens.\u2019", "Een strijder die zijn wapens niet schoon en gebruiksklaar houdt, is een stommeling. De Hondman had die van hem al een uur geleden nagelopen. Je ging er niet aan dood ze na te kijken, maar als je het niet deed, kon je er wel aan doodgaan.", "Er klonk gesis van staal over leer, geklik van hout en gekletter van metaal. De Hondman zag Grim zijn boogpees aanspannen en de veren van zijn pijlen controleren. Hij zag Tul Duru zijn duim langs de kling van zijn grote, zware zwaard halen, dat bijna zo lang was als Forley, klokkend in zijn keel over een roestvlekje. Hij zag Zwarte Douw met een doekje over de kop van zijn bijl vegen, kijkend naar het wapen met ogen zo zacht als die van een minnaar. Hij zag Drieboom de gespen van zijn schildriemen aantrekken en zijn glinsterende metalen zwaard door de lucht laten suizen.", "De Hondman zuchtte, trok de riempjes van de armbeschermer om zijn linkerpols strakker aan en controleerde het hout van zijn boog op scheurtjes. Hij zorgde ervoor dat al zijn messen zaten waar ze hoorden te zitten. Je kunt nooit te veel messen hebben, had Logen hem een keer gezegd, en dat had hij in zijn oren geknoopt. Hij zag Forley met onhandige vingers zijn korte zwaard controleren, zijn mond doorlopend in beweging en zijn ogen vochtig van angst. Daardoor werd hij zelf ook zenuwachtig, en hij keek om naar de anderen. Vuil, vol littekens, boze blikken en baarden. Daar was geen angst te zien, helemaal geen angst, maar dat was niets om je voor te schamen. Andere mannen, andere gewoonten, had Logen hem een keer verteld, en om moedig te zijn, moet je eerst angst hebben. Dat had hij ook in zijn oren geknoopt.", "Hij liep naar Forley toe en sloeg hem op de schouder. \u2018Om moedig te zijn, moet je eerst angst hebben,\u2019 zei hij.", "\u2018O, ja?\u2019", "\u2018Dat zeggen ze, en het is maar goed ook.\u2019 De Hondman boog zich dicht naar hem toe, zodat niemand anders hem kon horen. \u2018Want ik schijt zowat in mijn broek.\u2019 Hij dacht dat Logen dat zou hebben gezegd, en nu Logen terug was naar de modder, viel die taak h\u00e9m toe. Forley glimlachte half, maar het was van korte duur en hij leek banger dan ooit. Je hebt niet alles in de hand.", "\u2018Goed, jongens,\u2019 zei Drieboom toen alle wapens waren gecontroleerd en op de juiste plekken opgeborgen, \u2018zo gaan we het doen. Grim, de Hondman, tegenovergestelde kanten van het kamp, in de bomen. Wacht op het teken en schiet dan elke platkop met een boog neer. Of anders wat het dichtst in de buurt is.\u2019", "\u2018Goed, hoofdman,\u2019 zei de Hondman. Grim knikte.", "\u2018Tul, jij en ik gaan voorop, maar wacht op het teken, ja?\u2019", "\u2018Ja,\u2019 rommelde de reus.", "\u2018Douw, jij en Forley komen achterop. Jullie komen wanneer jullie ons zien gaan. Maar deze keer wacht je tot we zijn gegaan!\u2019 siste Drieboom, priemend met zijn dikke vinger.", "\u2018Tuurlijk, hoofd.\u2019 Douw haalde zijn schouders op, alsof hij altijd deed wat hem gezegd werd.", "\u2018Mooi, dat is het dan,\u2019 zei Drieboom. \u2018Iemand nog vragen? Nog lege koppen om het vuur?\u2019 De Hondman mompelde en schudde zijn hoofd. Dat deden ze allemaal. \u2018Fijn. Nog \u00e9\u00e9n ding.\u2019 De ouwe jongen boog zich naar voren en keek hen stuk voor stuk aan. \u2018Wacht\u2026 op\u2026 het\u2026 teken!\u2019", "Pas toen de Hondman zich met zijn boog in zijn hand en een pijl binnen handbereik achter een struikje had verstopt, besefte hij het. Hij had geen idee wat het teken was. Hij keek omlaag naar de Shanka, die daar nog steeds argeloos zaten te grommen en te schreeuwen en te klooien. Donders, wat moest hij pissen. Hij moest altijd pissen voor een gevecht. Had iemand gezegd wat het teken was? Hij wist het niet meer.", "\u2018Verdomme,\u2019 fluisterde hij, maar op dat moment kwam Douw uit de bomen zetten, met zijn bijl in de ene hand en zijn zwaard in de andere.", "\u2018Smerige platkoppen!\u2019 brulde hij, terwijl hij de dichtstbijzijnde een rake klap op zijn kop gaf en het bloed over de open plek spoot. Voor zover je kon bepalen wat een Shanka dacht, zagen deze er zeer verbaasd uit. De Hondman nam aan dat dit een prima teken was.", "Hij schoot zijn pijl op de dichtstbijzijnde platkop af, die net naar een grote knots reikte, en zag het projectiel met een mooie plof in zijn oksel belanden. \u2018Hah!\u2019 schreeuwde hij. Hij zag Douw een volgende in de rug steken met zijn zwaard, maar nu stond er een grote Shanka met een speer op. Een pijl kwam tussen de bomen vandaan en raakte hem door de nek, en de platkop gilde en viel achterover. Die Grim kon verdomd goed mikken.", "Nu kwam Drieboom brullend uit de struiken aan de andere kant van de open plek, en daar hadden ze niet op gerekend. Hij ramde een platkop in zijn rug met zijn schild, en die belandde voorover in het vuur. Op een andere hakte hij in met zijn zwaard. De Hondman schoot nog een pijl af, die een Shanka in zijn buik raakte. Hij viel op zijn knie\u00ebn, en even later hakte Tul met een grote zwaai van zijn zwaard zijn kop eraf.", "Het gevecht ontvouwde zich snel; hak, grom, schraap, dreun. Bloed vloog door de lucht, wapens zwaaiden rond en lijken vielen te snel voor de Hondman om erop te schieten. Met hun drie\u00ebn omringden ze de laatste paar, die gilden en jammerden. Tul Duru zwaaide zijn grote zwaard in het rond en hield ze op afstand. Drieboom sprong naar voren en hakte de poten onder een ervan vandaan, en Douw sabelde een andere neer toen die omkeek.", "De laatste slaakte een kreet en rende naar de bomen. De Hondman schoot erop, maar hij deed het te snel en miste. De pijl raakte bijna Douw in zijn been, maar gelukkig merkte die dat niet. De platkop was bijna bij de struiken, maar toen gilde hij en viel kronkelend achterover. Forley, die zich in de struiken verstopte, had hem aan zijn zwaard geregen. \u2018Ik heb er een!\u2019 riep hij.", "Het bleef even stil toen de Hondman naar de open plek rende en ze allemaal om zich heen keken of er nog iets te vechten viel. Toen brulde Zwarte Douw en schudde zijn bloedige wapens boven zijn hoofd. \u2018Ze zijn allemaal dood!\u2019", "\u2018Door jou waren wij allemaal bijna dood, stommeling!\u2019 schreeuwde Drieboom.", "\u2018Huh?\u2019", "\u2018Wat had ik nou gezegd over het teken, verdomme?\u2019", "\u2018Ik dacht dat ik je hoorde roepen!\u2019", "\u2018Niet waar!\u2019", "\u2018O, nee?\u2019 vroeg Douw, met een verwonderde blik. \u2018Wat was het teken eigenlijk?\u2019", "Drieboom zuchtte en drukte zijn handen tegen zijn gezicht.", "Forley stond nog steeds naar zijn zwaard te staren. \u2018Ik heb er een gepakt!\u2019 zei hij nog eens ongelovig. Nu het gevecht voorbij was, stond de Hondman op knappen, dus draaide hij zich om en piste tegen een boom.", "\u2018Ze zijn dood!\u2019 schreeuwde Tul, die hem op zijn rug sloeg.", "\u2018Kijk uit!\u2019 riep de Hondman toen de pis langs zijn broekspijp stroomde. Iedereen lachte hem uit. Zelfs Grim grinnikte een beetje.", "Tul pakte Drieboom bij zijn schouder. \u2018Ze zijn dood, hoofdman!\u2019", "\u2018Deze wel, ja,\u2019 zei Drieboom met een zure blik, \u2018maar er zijn er nog veel meer. Duizenden. En ze zullen ook niet hier blijven, aan deze kant van de bergen. Vroeg of laat trekken ze naar het zuiden. Misschien in de zomer, als de passen open zijn, of misschien daarna. Maar het kan niet lang meer duren.\u2019", "De Hondman keek naar de anderen, die allemaal onrustig en bezorgd waren geworden van dat toespraakje. De gloed van de overwinning had niet lang aangehouden. Dat deed hij nooit. Hij keek naar de dode platkoppen op de grond, gebroken en bloederig, met gestrekte of gebroken ledematen. Het leek nu maar een leeg soort overwinning. \u2018Moeten we niet proberen ze te waarschuwen, Drieboom?\u2019 vroeg hij. \u2018Moeten we niet iemand waarschuwen?\u2019", "\u2018Ja.\u2019 Drieboom lachte droevig. \u2018Maar wie?\u2019"], "Text/chap16.html": ["Het verloop van ware liefde", "Jezal sleepte zich met zijn schermijzers in zijn hand ellendig door de grijze Agriont: gapend, struikelend, mokkend, met nog steeds enorme spierpijn van zijn vreselijke eind hardlopen van de vorige dag. Hij zag amper iemand terwijl hij naar zijn dagelijkse portie koeioneren door maarschalk Varuz slofte. Af en toe floot er een vroege vogel op de daken, maar verder was er op het vermoeide slepen van zijn onwillige voeten na niets te horen. Er was nog niemand uit bed op dit tijdstip. Je hoorde ook op dit tijdstip niet uit bed te zijn. Hij nog wel het minst.", "Hij sjokte met pijnlijke benen door de poort en de tunnel. De zon kwam nog maar amper boven de horizon uit, en het plein erachter lag vol diepe schaduwen. Turend in de duisternis zag hij Varuz aan de tafel op hem zitten wachten. Verdomme. Hij had gehoopt er een keer als eerste te zijn. Sliep die ouwe rotzak dan nooit?", "\u2018Maarschalk!\u2019 riep Jezal, terwijl hij het op een halfhartig drafje zette.", "\u2018Nee. Vandaag niet.\u2019 Er kroop een rilling over Jezals rug. Dat was niet de stem van zijn schermmeester, maar er was iets akelig bekends aan. \u2018Maarschalk Varuz heeft vanochtend andere belangrijke dingen te doen.\u2019 Inquisiteur Glokta zat in de schaduwen bij de tafel en glimlachte naar hem op met die weerzinwekkende, halve glimlach. Jezals huid tintelde van walging. Hier zat niemand op te wachten, zo vroeg op de ochtend.", "Hij vertraagde zijn pas tot een slepende wandelgang en kwam naast de tafel tot stilstand. \u2018Je zult ongetwijfeld blij zijn te horen dat er vandaag niet wordt gerend, gezwommen, gewicht geheven of op de balk geoefend,\u2019 zei de kreupele. \u2018Zelfs die heb je niet nodig.\u2019 Hij wees met zijn stok naar Jezals schermijzers. \u2018We gaan alleen maar even kletsen. Dat is alles.\u2019", "Het idee van vijf slopende uren bij Varuz leek plotseling zeer aantrekkelijk, maar Jezal was niet van plan zijn ongemak te laten merken. Hij smeet zijn ijzers met veel lawaai op tafel en ging nonchalant in de andere stoel zitten, terwijl Glokta hem vanuit de schaduwen voortdurend in het oog hield. Jezal was van plan hem aan te staren tot hij zijn blik afwendde, maar dat bleek een vergeefse poging. Na een paar tellen kijken naar dat uitgeteerde gezicht, die idiote grijns, die koortsige, diep liggende ogen, vond hij het tafelblad toch interessanter.", "\u2018Vertel eens, kapitein, waarom ben je gaan schermen?\u2019", "Een spelletje, dus. Een spelletje kaart met maar twee spelers. En alles wat hier gezegd werd, zou Varuz ter ore komen, dat stond vast. Jezal zou voorzichtig moeten zijn, zijn kaarten dichtbij houden en zijn kop erbij. \u2018Voor mijn eigen eer, die van mijn familie en van mijn koning,\u2019 zei hij kil. De kreupele deed zijn best maar om daar iets verkeerds in te vinden.", "\u2018Ah, dus je doet jezelf dit aan ten gunste van onze natie. Wat moet jij een brave burger zijn. Wat een onbaatzuchtigheid. Wat een voorbeeld voor ons allen.\u2019 Glokta snoof. \u2018Alsjeblieft! Als je dan toch moet liegen, kies dan een leugen die je zelf overtuigend vindt. Dit antwoord is een belediging voor ons allebei.\u2019", "Hoe durfde die tandeloze gek, die zijn tijd allang had gehad, zo'n toon tegen hem aan te slaan? Jezals benen bewogen schokkend; hij stond op het punt op te staan en weg te lopen, en Varuz en zijn afzichtelijke knechtje konden de pot op. Maar hij ving de blik van de kreupele toen hij zijn handen op de armleuningen legde om zich overeind te hijsen. Glokta lachte naar hem, met een spottend glimlachje. Als hij nu wegging, zou hij op een of andere manier toegeven dat hij was verslagen. Waarom w\u00e1s hij eigenlijk met schermen begonnen? \u2018Mijn vader wilde het graag.\u2019", "\u2018Zo, zo. Mijn hart loopt over van medeleven. De loyale zoon, gebonden door zijn sterke plichtsgevoel, is gedwongen de ambities van zijn vader te vervullen. Een bekend verhaal, net een comfortabele oude stoel waar iedereen graag in zit. Vertel ze wat ze horen willen, h\u00e8? Een beter antwoord, maar even ver bezijden de waarheid.\u2019", "\u2018Waarom vertelt u het mij dan niet?\u2019 snauwde Jezal chagrijnig. \u2018Aangezien u er zo veel verstand van schijnt te hebben.\u2019", "\u2018Goed, dat zal ik doen. Mannen schermen niet voor hun koning, voor hun familie of voor lichaamsbeweging, voordat je me dat gaat proberen wijs te maken. Ze schermen voor de erkenning, voor de glorie. Ze schermen om er zelf beter van te worden. Ze schermen voor zichzelf. Ik kan het weten.\u2019", "\u2018U kunt het weten?\u2019 Jezal snoof. \u2018In uw geval lijkt het niet erg te zijn gelukt.\u2019 Hij had er onmiddellijk spijt van. Die verdomde grote mond van hem ook altijd, die bracht hem in allerlei problemen.", "Maar Glokta toonde hem alleen maar weer die walgelijke glimlach. \u2018Het lukte uitstekend, tot ik in de gevangenis van de keizer terechtkwam. Wat is jouw smoes, leugenaar?\u2019", "Jezal was niet blij met de richting van dit gesprek. Hij was te zeer gewend aan gemakkelijke overwinningen aan de kaarttafel en aan slechte spelers. Zijn vaardigheid was afgestompt. Hij kon beter rustig blijven tot hij zijn nieuwe tegenstander beter kon inschatten. Hij klemde zijn kaken op elkaar en zweeg.", "\u2018Het is hard werken natuurlijk, een Wedstrijd winnen. Je had onze gezamenlijke vriend Collem West moeten zien. Hij werkte zich maandenlang uit de naad, rondrennend terwijl de rest van ons hem uitlachte. Een omhooggevallen, stomme burger die wedijverde met zijn meerderen, dat dachten we allemaal. Zijn vormen leken nergens op, hij stommelde rond op de balk en zette zich voor schut, keer op keer, dag na dag. Maar kijk hem nu eens.\u2019 Glokta tikte met zijn vinger op zijn wandelstok. \u2018En kijk mij nu eens. Het lijkt erop dat hij het laatst lacht, h\u00e8, kapitein? Dat bewijst maar weer eens wat je met hard werken kunt bereiken. Jij hebt twee keer zoveel talent als hij, en het juiste bloed. Jij hoeft je bij lange na niet zo hard in te spannen, maar jij weigert te werken.\u2019", "Jezal was niet van plan dat zomaar te pikken. \u2018Ik weiger te werken? Onderwerp ik me dan niet iedere dag aan die marteling\u2026\u2019", "\u2018Marteling?\u2019 vroeg Glokta scherp.", "Jezal besefte zijn ongelukkige woordkeus iets te laat. \u2018Nou,\u2019 mompelde hij, \u2018ik bedoel\u2026\u2019", "\u2018Ik weet aardig wat af van schermen en martelen. Geloof me als ik je vertel,\u2019 de groteske grijns van de inquisiteur werd nog breder, \u2018dat het twee heel verschillende dingen zijn.\u2019", "\u2018Eh\u2026\u2019 zei Jezal, nog altijd van zijn stuk.", "\u2018Je hebt de ambitie en de middelen om die te verwezenlijken. Een beetje inspanning is genoeg. Een paar maanden hard werken, dan hoef je waarschijnlijk voor de rest van je leven nergens meer je best voor te doen, als je dat zou willen. Een paar korte maanden en je bent klaar.\u2019 Glokta likte over zijn tandvlees. \u2018Als er geen ongelukje gebeurt, natuurlijk. Er is je een geweldige kans geboden. Ik zou hem aanpakken als ik jou was, maar ik weet het niet. Misschien ben je niet alleen een leugenaar, maar ook een stommeling.\u2019", "\u2018Ik ben geen stommeling,\u2019 zei Jezal kil. Iets beters wist hij niet te verzinnen.", "Glokta trok een wenkbrauw op, grimaste en leunde zwaar op zijn stok terwijl hij zich moeizaam overeind hees. \u2018Geef het gerust op, als je wilt. Ga de rest van je leven op je kont zitten en klets onzin met de andere lagere officieren. Er zijn mensen zat die meer dan tevreden zouden zijn met zo'n leven. Mensen zat die de kansen niet kregen die jij hebt gehad. Geef het op. Maarschalk Varuz zal teleurgesteld zijn, en majoor West ook, en je vader en zo, maar geloof me.\u2019 Hij boog zich voorover, nog altijd met die afgrijselijke glimlach. \u2018M\u00edj kan het geen moer schelen. Goedendag, kapitein Luthar.\u2019 En Glokta hinkte weg naar de poort.", "Na dat niet bepaald aangename gesprek had Jezal ineens een paar uur onverwachte vrije tijd, maar hij was niet echt in de stemming om ervan te genieten. Hij liep door de verlaten straten, pleinen en tuinen van de Agriont en dacht grimmig na over wat de kreupele tegen hem had gezegd, vervloekte Glokta's naam maar kon het gesprek niet uit zijn hoofd zetten. Hij liet het steeds weer in gedachten passeren, zin na zin, en bedacht doorlopend dingen die hij had kunnen zeggen. Had hij er daarstraks maar aan gedacht.", "\u2018Ah, kapitein Luthar!\u2019 Jezal schrok op. Een man die hij niet herkende zat op het bedauwde gras onder een boom en glimlachte naar hem op, met een half opgegeten appel in zijn hand. \u2018De vroege morgen is de perfecte tijd voor een wandelingetje, vind ik. Rustig en grijs, schoon en leeg. Heel anders dan de bonte rozigheid van de avond. Al die rommel, al die mensen die komen en gaan. Hoe kun je nu nadenken tussen al die onzin? En nu zie ik dat u er net zo over denkt. Wat enig.\u2019 Hij nam een grote, knapperende hap uit de appel.", "\u2018Ken ik u?\u2019", "\u2018O, nee, nee,\u2019 zei de vreemdeling, die opstond en de achterkant van zijn broek afklopte. \u2018Nog niet. Ik heet Sulfur. Yoru Sulfur.\u2019", "\u2018Werkelijk? En wat brengt u naar de Agriont?\u2019", "\u2018Je zou kunnen zeggen dat ik op een diplomatieke missie ben.\u2019", "Jezal bekeek de man eens goed en probeerde te bepalen waar hij vandaan kwam. \u2018Een missie van\u2026?\u2019", "\u2018Van mijn meester, natuurlijk,\u2019 zei Sulfur weinig hulpvaardig. Zijn ogen hadden verschillende kleuren, zag Jezal. Een lelijk en afstotelijk kenmerk, vond hij eigenlijk.", "\u2018En uw meester is?\u2019", "\u2018Een zeer wijs en machtig man.\u2019 Hij knabbelde het klokhuis af en gooide het in de struiken, waarna hij zijn handen afveegde aan het voorpand van zijn hemd. \u2018Ik zie dat u hebt geschermd.\u2019", "Jezal keek naar zijn ijzers. \u2018Ja,\u2019 zei hij, beseffend dat hij eindelijk een besluit had genomen, \u2018maar het was de laatste keer. Ik stop ermee.\u2019", "\u2018O, hemeltje, nee!\u2019 De vreemdeling greep Jezal bij zijn schouder. \u2018O, hemeltje, nee, dat moet u niet doen!\u2019", "\u2018Wat?\u2019", "\u2018Nee, nee! Mijn meester zou het besterven als hij het hoorde. Besterven! Als u het schermen opgeeft, geeft u zoveel meer op! Zo wordt iemand opgemerkt door het publiek, snapt u? Zij beslissen, uiteindelijk. De adel kan niet bestaan zonder gewone burgers, echt niet! Zij beslissen!\u2019", "\u2018Wat?\u2019 Jezal keek om zich heen in de hoop dat hij een wachter zou zien, die hij kon laten weten dat er een gevaarlijke gek in de Agriont rondliep.", "\u2018Nee, u moet er niet mee stoppen! Ik wil er niets van horen! Werkelijk! Ik ben ervan overtuigd dat u er toch mee door zult gaan! U moet!\u2019", "Jezal schudde Sulfurs hand van zijn schouder. \u2018Wie bent u?\u2019", "\u2018Sulfur. Yoru Sulfur, tot uw dienst. Ik zie u weer bij de Wedstrijd, kapitein, en misschien al eerder!\u2019 Hij zwaaide over zijn schouder terwijl hij wegliep.", "Jezal staarde hem met open mond na. \u2018Stik!\u2019 schreeuwde hij, en hij smeet zijn ijzers op het gras. Iedereen scheen zich vandaag met zijn zaken te willen bemoeien, zelfs gestoorde vreemdelingen in het park.", "Zodra hij dacht dat het wel laat genoeg was, ging Jezal bij majoor West langs. Bij hem kon je altijd rekenen op een luisterend oor, en Jezal hoopte dat hij zijn vriend kon overreden het slechte nieuws over te brengen aan maarschalk Varuz. Dat was een gesprek waar hij liever niet bij was, als hij het enigszins kon vermijden. Hij klopte aan en wachtte, en klopte nog eens. De deur ging open.", "\u2018Kapitein Luthar! Wat een ongelooflijke eer!\u2019", "\u2018Ardee,\u2019 mompelde Jezal, enigszins verbaasd haar hier aan te treffen, \u2018wat fijn om je weer te zien.\u2019 Voor de verandering meende hij dat echt. Ze was interessant, dat was ze. Het was een nieuwe en verfrissende gewaarwording om eens werkelijk ge\u00efnteresseerd te zijn in wat een vrouw te zeggen had. Ze zag er ook verdomd goed uit, dat viel niet te ontkennen, en ze leek elke keer dat hij haar zag mooier. Er kon natuurlijk nooit iets tussen hen gebeuren, aangezien West zijn vriend was en zo, maar kijken kon toch geen kwaad? \u2018Eh\u2026 Is je broer in de buurt?\u2019", "Ze liet zich nonchalant op de bank tegen de muur zakken, met haar been voor zich uit gestrekt en een zuur gezicht. \u2018Hij is weg. Buiten. Altijd druk. Veel te druk voor mij.\u2019 Ze had een duidelijke blos op haar wangen, en Jezals blik schoot naar de wijnkaraf. De dop was eraf en de karaf was half leeg.", "\u2018Ben je dronken?\u2019", "\u2018Een beetje.\u2019 Ze tuurde naar het halfvolle wijnglas naast haar. \u2018Maar ik verveel me vooral.\u2019", "\u2018Het is nog niet eens tien uur.\u2019", "\u2018Mag ik me niet vervelen voor tien uur?\u2019", "\u2018Je weet wat ik bedoel.\u2019", "\u2018Laat het preken maar aan mijn broer over. Het past beter bij hem. En neem iets te drinken.\u2019 Ze wuifde in de richting van de karaf. \u2018Je ziet eruit alsof je het kunt gebruiken.", "\u2019 Nou, dat was zeker waar. Hij schonk zichzelf een glas in en ging op een stoel tegenover Ardee zitten, terwijl zij hem met half geloken ogen aankeek. Ze pakte haar glas van het tafeltje. Er lag een dik boek naast, op de kop.", "\u2018Wat ben je aan het lezen?\u2019 vroeg Jezal.", "\u2018De val van de Meestermaker, in drie delen. Ze zeggen dat het een van de grote klassiekers is. Een hoop saaie onzin.\u2019 Ze snoof minachtend. \u2018Vol wijze magi\u00ebrs, strenge ridders met machtige zwaarden en vrouwen met nog machtiger boezems. Magie, geweld en romantiek, in gelijke delen. Volkomen troep.\u2019 Ze sloeg het boek van tafel en het viel met flapperende bladzijden op het tapijt.", "\u2018Er moet toch iets zijn waarmee je je kunt vermaken?\u2019", "\u2018O, ja? Wat stel jij dan voor?\u2019", "\u2018Mijn nichtjes borduren veel.\u2019", "\u2018Val dood.\u2019", "\u2018Hmm,\u2019 mompelde Jezal glimlachend. Haar grove taal leek nu lang niet meer zo aanstootgevend als de eerste keer dat hij haar zag. \u2018Wat deed je thuis, in Angland?\u2019", "\u2018O, thuis.\u2019 Ze liet haar hoofd tegen de rugleuning zakken. \u2018Ik dacht dat ik me daar al verveelde. Ik stond te popelen om hierheen te komen, naar het stralende middelpunt van alles. Nu sta ik te popelen om terug te gaan. Trouwen met een of andere boer. Tien blagen krijgen. Dan heb ik in ieder geval iemand om mee te praten.\u2019 Ze deed haar ogen dicht en zuchtte. \u2018Maar het mag niet van Collem. Hij voelt zich verantwoordelijk, nu onze vader dood is. Vindt het te gevaarlijk. Hij heeft liever niet dat ik word afgeslacht door de Noordmannen, maar dat is ook wel zo ongeveer waar zijn verantwoordelijkheidsgevoel ophoudt. Hij voelt in ieder geval niet de behoefte om tien minuten met me door te brengen. Dus het ziet ernaar uit dat ik hier vastzit, bij jullie arrogante snobs.\u2019", "Jezal verschoof ongemakkelijk in zijn stoel. \u2018Hij schijnt zich goed te redden.\u2019", "\u2018O, ja,\u2019 zei Ardee snuivend. \u2018Collem West, wat een prachtkerel! Heeft een Wedstrijd gewonnen, wist je dat? Eerste door de bres bij Ulrioch, h\u00e8? Geen enkele afkomst, zal nooit een van \u00f3ns worden, maar een prima kerel, voor een gewone burger! Jammer alleen van dat omhooggevallen zusje van hem, veel te bijdehand. En ze zeggen dat ze drinkt,\u2019 fluisterde ze. \u2018Kent haar plaats niet. Echt een schande. Je kunt haar maar beter negeren.\u2019 Ze zuchtte nog eens. \u2018Ja, hoe sneller ik naar huis ga, hoe blijer iedereen is.\u2019", "\u2018Ik niet.\u2019 Verdomme, had hij dat hardop gezegd?", "Ardee lachte, maar het klonk niet echt plezierig. \u2018Nou, het is bijzonder nobel van je om dat te zeggen. Waarom ben je eigenlijk niet aan het schermen?\u2019", "\u2018Maarschalk Varuz had andere dingen te doen.\u2019 Hij zweeg even. \u2018In feite heb ik je vriend Sand dan Glokta vanmorgen als schermmeester gehad.\u2019", "\u2018O ja? En wat zei hij zoal?\u2019", "\u2018Verschillende dingen. Hij noemde me een stommeling.\u2019", "\u2018Stel je voor.\u2019", "Jezal fronste zijn voorhoofd. \u2018Ja, nou. Ik vind schermen even saai als jij dat boek vindt. Daar wilde ik het met je broer over hebben. Ik overweeg om ermee te stoppen.\u2019", "Ze barstte in lachen uit. Snuivend en gierend. Haar hele lichaam schudde ervan. Wijn spetterde over de rand van haar glas en belandde op de vloer. \u2018Wat is er zo grappig?\u2019 wilde hij weten.", "\u2018Nou,\u2019 ze veegde een traan uit haar oog, \u2018ik heb met Collem gewed. Hij was ervan overtuigd dat je zou volhouden. En nu ben ik tien mark rijker.\u2019", "\u2018Ik geloof niet dat ik het leuk vind om het onderwerp van jullie weddenschap te zijn,\u2019 zei Jezal op scherpe toon.", "\u2018Ik geloof niet dat me dat iets kan schelen.\u2019", "\u2018Dit is een ernstige zaak.\u2019", "\u2018Nee, dat is het niet!\u2019 snauwde ze. \u2018Voor mijn broer was het een ernstige zaak, die moest het doen! Niemand merkt je zelfs maar op als je geen \u201cdan\u201d in je naam hebt, en wie kan dat beter weten dan ik? Jij bent de enige die met me heeft gepraat sinds ik hier ben, en alleen nog maar omdat Collem je dat opdroeg. Ik heb maar heel weinig geld en helemaal geen bloed, en daardoor ben ik minder dan niks voor jouw soort. De mannen negeren me en de vrouwen haten me. Ik heb hier niks, niks en niemand, en jij denkt dat jij een zwaar leven hebt? Alsjeblieft zeg! Misschien ga ik wel schermen,\u2019 zei ze bitter. \u2018Vraag de maarschalk eens of hij ruimte heeft voor een leerling, wil je? Dan heb ik tenminste iemand om mee te praten.\u2019", "Jezal knipperde met zijn ogen. Dit was niet interessant. Het was onbeschoft. \u2018Wacht even, je hebt geen idee hoe het is om\u2026\u2019", "\u2018O, hou toch op met dat gedram! Hoe oud ben je? Vijf? Waarom ga je niet aan de tiet van je moeder hangen, kleuter!\u2019", "Hij kon zijn oren amper geloven. Hoe durfde ze? \u2018Mijn moeder is dood,\u2019 zei hij. Hah. Dat zou haar wel doen inbinden, en hem een verontschuldiging opleveren. Dat was niet zo.", "\u2018Dood? Heeft zij even geluk. Zij hoeft tenminste niet naar dat geklaag van je te luisteren! Jullie verwende rijke jochies zijn allemaal hetzelfde. Jullie krijgen alles wat je hartje begeert, en dan worden jullie kwaad omdat jullie het zelf moeten pakken! Je bent zielig! Ik word kotsmisselijk van je!\u2019", "Jezals ogen puilden uit. Zijn gezicht brandde en prikte alsof hij een mep had gekregen. Hij had liever een mep gekregen. Zo was van z'n leven nog nooit tegen hem gesproken. Nog nooit! Het was erger dan Glokta. Veel erger, en veel onverwachter. Hij besefte dat zijn mond openhing. Hij deed hem met een klap dicht, knarste op zijn tanden, zette zijn glas op tafel en stond op. Hij draaide zich om naar de deur toen die plotseling openging en hij en majoor West elkaar aanstaarden.", "\u2018Jezal,\u2019 zei West, die eerst alleen verbaasd keek en toen, na een blik op zijn zus die onderuitgezakt op de bank hing, een tikkeltje argwanend. \u2018Wat doe je hier?\u2019", "\u2018Eh\u2026 Eigenlijk kwam ik voor jou.\u2019", "\u2018O, ja?\u2019", "\u2018Ja. Maar het kan wachten. Ik heb dingen te doen.\u2019 Jezal drong langs zijn vriend en liep de gang in.", "\u2018Wat was dat allemaal?\u2019 hoorde hij West vragen toen hij wegliep. \u2018Ben je dronken?\u2019", "Met elke stap nam Jezals woede toe, tot hij er half in stikte. Hij was aangevallen! Een valse, onverdiende aanval! Hij bleef in de gang staan, trillend van woede, snuivend door zijn neus alsof hij tien mijl had gerend, en met pijnlijk strak gebalde vuisten. En nog wel door een vrouw! Een gewone burger! Hoe durfde ze? Hij had zijn tijd aan haar verspild, gelachen om haar grappen en haar aantrekkelijk gevonden! Ze had zich vereerd moeten voelen dat hij haar opmerkte!", "\u2018Dat stomme wijf!\u2019 grauwde hij in zichzelf. Hij overwoog half om terug te gaan en haar dat in haar gezicht te zeggen, maar het was te laat. Hij keek om zich heen, op zoek naar iets wat hij kon slaan. Hoe kon hij het haar betaald zetten? Hoe? Toen schoot het hem te binnen.", "Bewijzen dat ze ongelijk heeft.", "Dat was goed. Bewijzen dat ze ongelijk had, en die kreupele rotzak van een Glokta ook. Hij zou ze eens laten zien hoe hard hij kon werken. Hij zou ze eens laten zien dat hij geen stommeling was, geen leugenaar, geen verwend kind. Hoe meer hij erover nadacht, hoe beter het klonk. Hij zou die stomme Wedstrijd winnen, dat ging hij doen! Dan zou het lachen ze wel vergaan! Hij liep met ferme passen de gang door, met een vreemd, nieuw gevoel in zijn borst.", "Een doel. Dat was het. Misschien was het nog niet te laat om een eindje te gaan hardlopen."], "Text/chap17.html": ["Hoe honden worden getraind", "Practicus Vorst stond bij de muur, volkomen roerloos, volkomen stil, amper zichtbaar in de diepe schaduwen, bijna als een deel van het gebouw. De albino had zich al meer dan een uur geen centimeter bewogen, had zijn voeten niet verplaatst, had niet met zijn ogen geknipperd, had voor zover Glokta had kunnen waarnemen niet geademd en had zijn blik op de straat voor hen gericht gehouden.", "Glokta zelf vloekte, verplaatste onbehaaglijk zijn gewicht, krabde op zijn hoofd en zoog op zijn tandvlees. Waar blijven ze toch? Nog een paar minuten en ik val in slaap, lazer ik in dat stinkende kanaal en verzuip. Wat passend zou dat zijn. Hij keek naar het olieachtige, stinkende water dat onder hem klotste en rimpelde.Drijvend lijk gevonden bij de haven, opgezwollen door het zeewater en volkomen onherkenbaar\u2026", "Vorst raakte in het donker zijn arm aan en wees met een dikke witte vinger langs de straat. Drie mannen kwamen langzaam hun kant op, lopend met de licht gebogen benen van mensen die gewend zijn veel aan boord van een schip te zijn en hun evenwicht te bewaren op een bewegend dek. Dus dat is de helft van ons groepje. Beter laat dan nooit. De drie zeelieden liepen tot halverwege de brug over het kanaal en bleven daar staan wachten, niet meer dan twintig passen verderop. Glokta hoorde de toon van hun gesprek: brutaal, vol zelfvertrouwen, gewone accenten. Hij schuifelde wat verder achteruit in de schaduwen van het gebouw.", "Nu klonken er voetstappen van de andere kant; gehaaste voetstappen. Er verschenen nog twee mannen, die snel de straat door liepen. Een ervan, een heel lange, magere vent in een duur uitziende bontjas, keek wantrouwig om zich heen. Dat moet Gofred Hornlach, seniormanufacturier zijn. Onze man. Zijn metgezel droeg een zwaard op zijn heup en torste een grote houten kist mee op zijn schouder. Dienaar, lijfwacht of allebei. Hij is niet van belang. Glokta voelde de haartjes achter in zijn nek overeind komen toen ze de brug naderden. Hornlach wisselde enkele woorden met een van de zeelui, een man met een lange bruine baard.", "\u2018Klaar?\u2019 fluisterde hij naar Vorst. De practicus knikte.", "\u2018Blijf staan!\u2019 riep Glokta uit volle borst, \u2018in naam van zijne majesteit!\u2019 Horlachs dienaar draaide zich abrupt om, liet met een knal de kist op de brug vallen en greep naar zijn zwaard. Er klonk een zachte ploink uit de schaduwen aan de andere kant van de weg. De dienaar keek verbaasd, snoof en viel voorover op zijn gezicht. Practicus Vorst beende snel de schaduwen uit de weg op.", "Hornlach staarde met grote ogen naar het lijk van zijn lijfwacht en vervolgens naar de enorme albino. Hij wendde zich tot de zeelieden. \u2018Help me!\u2019 riep hij. \u2018Hou hem tegen!\u2019", "Hun leider glimlachte terug. \u2018Ik denk het niet.\u2019 Zijn twee metgezellen versperden zonder veel haast de brug. De manufacturier wankelde weg en zette een onvaste stap naar de schaduwen aan deze kant van het kanaal. Severard verscheen in een deuropening voor hem, met zijn boog tegen zijn schouder. Vervang die boog door een bos bloemen en hij zou eruitzien alsof hij onderweg was naar een bruiloft. Je zou nooit denken dat hij net iemand had vermoord.", "Omsingeld als hij was kon Hornlach alleen maar stompzinnig om zich heen kijken, met grote ogen van angst en verbazing, toen de twee practici naderden, met Glokta hinkend achter hen aan. \u2018Maar ik heb jullie betaald!\u2019 riep Hornlach wanhopig naar de zeelui.", "\u2018Je hebt me betaald voor een overtocht,\u2019 zei hun kapitein. \u2018Loyaliteit kost extra.\u2019", "Practicus Vorsts grote witte hand kwam met een klap op de schouder van de koopman terecht en dwong hem op zijn knie\u00ebn. Severard wandelde naar de lijfwacht toe, stak de vuile punt van zijn laars onder het lijk en rolde het om. Het lijk staarde met glazige ogen de nachtlucht in, en er stak een pluim van een schicht uit zijn nek. Het bloed rondom zijn mond zag er in het maanlicht zwart uit.", "\u2018Dood,\u2019 gromde Severard, volkomen overbodig.", "\u2018Dat krijg je, met een schicht door je nek,\u2019 zei Glokta. \u2018Ruim hem even op, wil je?\u2019", "\u2018U zegt het maar.\u2019 Severard pakte de lijfwacht bij zijn voeten en sleepte hem naar het hoogste punt van de brug, waar hij hem onder zijn armen greep en met een grom over de brugleuning kieperde.Zo soepel, zo netjes, zo geoefend. Je kunt zien dat hij het vaker heeft gedaan. Er klonk een plons toen het lijk in het slijmerige water viel. Vorst had inmiddels Hornlachs handen stevig achter zijn rug gebonden en hem een zak over zijn hoofd getrokken. De gevangene piepte door de jutezak toen hij overeind werd gehesen. Glokta schuifelde naar de drie zeelui toe en merkte dat zijn been gevoelloos was van het lange staan in het steegje.", "\u2018En daar zijn we dan,\u2019 zei hij terwijl hij een zware beurs uit zijn binnenzak opdiepte. Hij hield die net boven de wachtende hand van de kapitein. \u2018Vertel eens, wat is er vannacht gebeurd?\u2019", "De oude zeeman glimlachte, waarbij zijn verweerde gezicht plooide als laarzenleer. \u2018Mijn lading begon te verrotten, dus moesten we met het eerste uitgaande tij vertrekken. Ik had hem dat verteld. We hebben gewacht en gewacht, de halve nacht bij dat stinkende kanaal gestaan, maar geloof het of niet, die klootzak kwam niet opdagen.\u2019", "\u2018Heel goed. Dat is het verhaal dat ik in Westhaven zou vertellen, mocht iemand ernaar vragen.\u2019", "De kapitein keek gekwetst. \u2018Zo is het gegaan, inquisiteur. Wat zou ik anders moeten vertellen?\u2019", "Glokta liet de beurs vallen en binnenin kletterden munten. \u2018Met de complimenten van zijne majesteit.\u2019", "De kapitein woog de beurs op zijn hand. \u2018Altijd een genoegen om zijne majesteit een dienst te bewijzen!\u2019 Hij en zijn twee metgezellen draaiden zich met een brede, gele glimlach om en liepen weg over de kade.", "\u2018Zo,\u2019 zei Glokta. \u2018Laten we maar gaan.\u2019", "\u2018Waar zijn mijn kleren?\u2019 schreeuwde Hornbach, wiebelend in zijn stoel.", "\u2018Ach, ja, dat spijt me. Ik weet dat het heel ongemakkelijk moet zijn, maar onder kleren kun je dingen verbergen. Als je een man zijn kleren laat behouden, laat je hem ook zijn trots behouden, zijn waardigheid, en allerlei andere dingen die je liever niet hebt. Ik ondervraag nooit een gevangene met zijn kleren aan. Ken je Salem Ruis nog?\u2019", "\u2018Wie?\u2019", "\u2018Salem Ruis. Een van je mensen. Een manufacturier. We hebben hem gesnapt bij het ontduiken van de belastingen van de koning. Hij heeft bekend en een paar namen genoemd. Ik wilde met ze praten, maar ze zijn allemaal overleden.\u2019", "De ogen van de koopman schoten heen en weer.Hij weegt zijn opties af, probeert te raden wat we misschien weten. \u2018Mensen overlijden zo vaak.\u2019", "Glokta staarde naar het geschilderde lijk van Juvens achter zijn gevangene; rode verf bloedend over de muur.Mensen overlijden zo vaak. \u2018Natuurlijk, maar doorgaans niet met zoveel geweld. Ik heb het idee dat iemand hen dood wilde hebben, dat iemand daar opdracht toe heeft gegeven. Ik heb het idee dat jij dat was.\u2019", "\u2018Je hebt geen bewijs! Geen enkel bewijs! Dit kun je niet maken!\u2019", "\u2018Bewijs betekent niks, Hornlach, maar ik zal je wat vertellen. Ruis heeft het overleefd. Hij zit toevallig een eindje verderop langs de gang, heeft geen vrienden meer over en kletst maar door, noemt alle namen van alle manufacturiers die hij kan bedenken; of die wij kunnen bedenken, wat dat aangaat.\u2019 Samengeknepen ogen, maar geen antwoord. \u2018We hebben hem gebruikt om Carpi te pakken.\u2019", "\u2018Carpi?\u2019 vroeg de koopman, die probeerde zijn gezicht in de plooi te houden.", "\u2018Je kent je huurmoordenaar toch nog wel? Een beetje een dikkige Styriaan? Acnelittekens? Vloekt nogal veel? We hebben hem ook. Hij heeft ons het hele verhaal verteld. Dat je hem had ingehuurd, hoeveel je hem hebt betaald, wat je hem had opgedragen. Het hele verhaal.\u2019 Glokta glimlachte. \u2018Hij heeft een uitstekend geheugen voor een moordenaar, zeer gedetailleerd.\u2019", "Nu werd de angst zichtbaar, slechts een spoortje, maar Hornlach herstelde zich goed. \u2018Dit is een belediging aan mijn gilde!\u2019 schreeuwde hij, met zoveel gezag als hij naakt en vastgebonden op een stoel kon opbrengen. \u2018Mijn meester, Coster dan Kault, zal dit nooit toestaan, en hij is een goede vriend van superieur Kalyne!\u2019", "\u2018Kalyne kan doodvallen. Het is afgelopen met hem. Bovendien denkt Kault dat je veilig aan boord van dat schip zit, op weg naar Westhaven en ver buiten ons bereik. Ik denk niet dat je de komende weken al gemist zult worden.\u2019 Het gezicht van de koopman hing nu slap. \u2018Er kan een heleboel gebeuren in die tijd\u2026 een heleboel.\u2019", "Hornlachs tong gleed snel over zijn lippen. Hij keek schichtig op naar Vorst en Severard en boog zich een stukje voorover.Ach. Nu begint het onderhandelen. \u2018Inquisiteur,\u2019 zei hij op vleiende toon, \u2018als ik in het leven \u00e9\u00e9n ding heb geleerd, dan is het dat iedereen iets wil. Iedereen heeft zijn prijs, ja? En wij hebben diepe zakken. Zeg het maar. Zeg het maar! Wat wilt u?\u2019", "\u2018Wat ik wil?\u2019 vroeg Glokta, die zich naar voren boog tot een meer samenzweerderige afstand.", "\u2018Ja. Waar gaat dit allemaal over? Wat wilt u?\u2019 Hornlach glimlachte nu; een sluw, schuchter glimlachje. Wat enig, maar hier koop je je niet uit.", "\u2018Ik wil mijn tanden terug.\u2019", "De glimlach van de koopman begon te vervagen.", "\u2018Ik wil mijn been terug.\u2019", "Hornlach slikte.", "\u2018Ik wil mijn leven terug.\u2019", "De gevangene was heel bleek geworden.", "\u2018Nee? Misschien neem ik dan genoegen met jouw hoofd op een staak. Je hebt niks anders wat ik wil, hoe diep je zakken ook zijn.\u2019 Hornlach trilde nu een beetje.Geen bravoure meer? Geen aanbiedingen? Dan kunnen we beginnen. Glokta pakte een vel papier op dat voor hem lag en las de eerste vraag voor. \u2018Hoe heet u?\u2019", "\u2018Luister, inquisiteur, ik\u2026\u2019 Vorst sloeg met zijn vuist op tafel, en Hornlach kromp ineen in zijn stoel.", "\u2018Beantwoord zijn vraag, verdomme!\u2019 schreeuwde Severard in zijn gezicht.", "\u2018Gofred Hornlach,\u2019 piepte de koopman.", "Glokta knikte. \u2018Mooi. En u bent seniorlid van het Manufacturiersgilde?\u2019", "\u2018Ja, ja!\u2019", "\u2018Een van de onderbevelhebbers van magister Kault, in feite?\u2019", "\u2018Dat weet u heel goed!\u2019", "\u2018Hebt u samengespannen met andere manufacturiers om te frauderen tegen zijne majesteit de koning? Hebt u een moordenaar ingehuurd om met opzet tien onderdanen van zijne majesteit te vermoorden? Was u dat opgedragen door magister Coster dan Kault, het hoofd van het Manufacturiersgilde?\u2019", "\u2018Nee!\u2019 schreeuwde Hornlach, en zijn stem sloeg over van paniek. Dat is niet het antwoord dat we nodig hebben. Glokta keek op naar practicus Vorst. De grote witte vuist zonk weg in de pens van de koopman, die een zucht slaakte en opzij zakte.", "\u2018Mijn moeder heeft honden, weet je,\u2019 zei Glokta.", "\u2018Honden,\u2019 siste Severard in het oor van de hijgende koopman terwijl hij hem weer rechtop zette in zijn stoel.", "\u2018Ze is er dol op. Traint ze om allerlei kunstjes te doen.\u2019 Glokta tuitte zijn lippen. \u2018Weet je hoe honden worden getraind?\u2019", "Hornlach was nog niet op adem gekomen en hing in zijn stoel, met tranende ogen en nog niet in staat te praten.Nog steeds in dat stadium van de vis die net uit het water is getrokken. De mond gaat open en dicht, maar er komt geen geluid uit.", "\u2018Herhaling,\u2019 zei Glokta. \u2018Herhalen, herhalen, herhalen. Je moet het beest honderd keer hetzelfde kunstje laten doen, en dan weer helemaal opnieuw. Het draait allemaal om herhaling. En als je wilt dat die hond op commando blaft, moet je niet krenterig zijn met de zweep. Jij gaat voor me blaffen, Hornlach, voor de Open Raad.\u2019", "\u2018Je bent gek!\u2019 riep de manufacturier, starend met grote ogen. \u2018Jullie zijn allemaal gek!\u2019", "Glokta glimlachte zijn tandvlees bloot. \u2018Als je wilt. Als het helpt.\u2019 Hij keek weer op het papier in zijn hand. \u2018Hoe heet u?\u2019", "De gevangene slikte. \u2018Gofred Hornlach.\u2019", "\u2018U bent seniorlid van het Manufacturiersgilde?\u2019", "\u2018Ja.\u2019", "\u2018Een van de onderbevelhebbers van magister Kault, in feite?\u2019", "\u2018Ja!\u2019", "\u2018Hebt u samengespannen met andere manufacturiers om te frauderen tegen zijne majesteit de koning? Hebt u een moordenaar ingehuurd om met opzet tien onderdanen van zijne majesteit te vermoorden? Was u dat opgedragen door magister Coster dan Kault, het hoofd van het Manufacturiersgilde?\u2019", "Hornlach keek wanhopig om zich heen. Vorst staarde terug. Severard staarde terug.", "\u2018Nou?\u2019 drong Glokta aan.", "De koopman deed zijn ogen dicht. \u2018Ja,\u2019 jammerde hij.", "\u2018Wat zegt u?\u2019", "\u2018Ja!\u2019", "Glokta glimlachte. \u2018Uitstekend. Maar vertel eens. Hoe heet u?\u2019"], "Text/chap18.html": ["Thee en wraak", "\u2018Wat een mooie omgeving, h\u00e8?\u2019 vroeg Bayaz, opkijkend naar de ruwe rotsen aan weerszijden van de weg.", "De hoeven van hun paarden klepperden over het pad, en het ritmische geluid was niet in overeenstemming met Logens onrust. \u2018O ja?\u2019", "\u2018Nou, het is een hard landschap, natuurlijk, voor degenen die het hier niet kennen. Een taai land, niet vergevingsgezind. Maar het heeft ook wel iets nobels.\u2019 De Eerste van Magi\u00ebrs zwaaide met zijn arm naar het uitzicht en ademde genietend de koude lucht in. \u2018Het is eerlijk, integer. Het beste staal glanst niet altijd het mooist.\u2019 Hij keek naar Logen, langzaam schommelend in zijn zadel. \u2018Dat zou jij moeten weten.\u2019", "\u2018Ik zie er niet bepaald de schoonheid van.\u2019", "\u2018Nee? Wat zie jij dan?\u2019", "Logen liet zijn blik over de steile, grazige hellingen glijden, onderbroken door pollen zegge en bruine doornstruiken, vol grijze rotspunten en groepjes bomen. \u2018Ik zie een goed terrein voor een veldslag. Als je hier tenminste als eerste bent.\u2019", "\u2018Echt? Hoezo?\u2019", "Logen wees naar een bolle heuveltop. \u2018Boogschutters op de top daar zijn onzichtbaar vanaf de weg, en je kunt de meeste van je voetsoldaten tussen de rotsen verbergen. Een paar lichtbewapende mannen op de hellingen, alleen maar om de vijand naar het steilste deel daar te lokken.\u2019", "Hij wees naar de doornstruiken op de lagere hellingen. \u2018Je laat ze een stukje verder komen, en als ze zich dan door die doornstruiken worstelen, stuur je de pijlen op ze af. Als er van bovenaf pijlen op je regenen, dat is geen pretje. Ze vliegen sneller en verder, en ze bijten dieper. Dan breekt de groep op. Tegen de tijd dat ze bij de rotsen aankomen, zijn ze hondsmoe en is de discipline ver te zoeken. Dat is het moment om aan te vallen. Een stel kerels die tussen die stenen vandaan springen, aanvallen van bovenaf, fris en energiek en schreeuwend als duivels, dat zou ze meteen al kunnen opbreken.\u2019", "Logen tuurde naar de heuvel. Hij had aan beide zijden gestaan van zo'n verrassingsaanval, en in geen van beide gevallen was het een plezierige herinnering. \u2018Maar als ze toch standhouden, zouden een paar ruiters tussen die bomen het kunnen afmaken. Een paar Benaamde Mannen, een paar harde strijders, die op je af komen van een plek waar je ze niet had verwacht, dat is angstaanjagend. Dan zouden ze het op een lopen zetten. Maar vermoeid als ze zouden zijn, zouden ze niet ver komen. Dat betekent gevangenen, en gevangenen kunnen losgeld opleveren, of minstens goedkoop gedode vijanden. Ik zie een slachtpartij of een overwinning die het bezingen waard is, afhankelijk van aan welke kant je staat. Dat is wat ik zie.\u2019", "Bayaz glimlachte, en zijn hoofd knikte mee met het trage bewegen van zijn paard. \u2018Was het Stolicus die zei dat het terrein de beste vriend van een generaal moet zijn, omdat het anders zijn ergste vijand wordt?\u2019", "\u2018Ik heb nog nooit van hem gehoord, maar dat klopt wel. Dit is een goed terrein voor een leger, als je hier maar als eerste bent. Dat is de truc: er als eerste zijn.\u2019", "\u2018Inderdaad. Maar wij hebben geen leger.\u2019", "\u2018Tussen die bomen kun je beter een paar ruiters verstoppen dan een heleboel.\u2019 Logen keek de tovenaar schuins aan. Hij zat blijmoedig onderuitgezakt in het zadel, genietend van een plezierig ritje. \u2018Ik geloof niet dat Bethod je advies op prijs stelde, en ik heb al genoeg problemen met hem gehad. Hij is gewond op de plek waar het hem de meeste pijn doet, namelijk in zijn trots. Hij zal op wraak zinnen. En niet zo'n beetje ook.\u2019", "\u2018Ah, ja, wraak, het populairste tijdverdrijf in het noorden. Het blijft maar in trek, blijkbaar.\u2019", "Logen keek grimmig naar de bomen, de rotsen, de plooien in de valleiwanden, de vele schuilplaatsen. \u2018Er zijn ongetwijfeld mannen op pad in die heuvels, op zoek naar ons. Kleine groepjes goede, geharde strijders, op goede paarden en met goede wapens, en goed bekend met het terrein. Nu Bethod al zijn vijanden heeft verslagen, is er geen plek in het noorden buiten zijn bereik. Ze wachten misschien wel daar,\u2019 hij wees naar een paar rotsen langs de weg, \u2018of in die bomen, of daar.\u2019 Malacus Quai, die met het pakpaard voor hen uit reed, keek zenuwachtig achterom. \u2018Ze kunnen overal zitten.\u2019", "\u2018Vind je dat beangstigend?\u2019 vroeg Bayaz.", "\u2018Ik vind alles beangstigend, en dat is maar goed ook. Angst is een goede vriend voor een opgejaagde, en het houdt me al heel lang in leven. De doden kennen geen angst, en ik wil me niet graag bij hen aansluiten. Hij zal ook mannen naar de bibliotheek sturen.\u2019", "\u2018O ja, om mijn boeken te verbranden en zo.\u2019", "\u2018Vind je dat beangstigend?\u2019", "\u2018Niet zo erg. De stenen bij de poort dragen het woord van Juvens, en dat kan niet worden genegeerd, zelfs nu niet. Niemand met geweld in de zin kan in de buurt komen. Ik stel me zo voor dat Bethods mannen in de regen om het meer blijven dwalen tot hun voedsel opraakt, al die tijd denkend hoe vreemd het toch is dat ze zoiets groots als een bibliotheek niet kunnen vinden. Nee,\u2019 zei de tovenaar opgetogen, krabbend in zijn baard, \u2018ik richt me liever op onze eigen problemen. Wat gebeurt er, denk je, als ze ons vinden?\u2019", "\u2018Bethod vermoordt ons, op de meest onplezierige manier mogelijk. Behalve als hij besluit genadig te zijn en ons met een waarschuwing te laten gaan.\u2019", "\u2018Dat lijkt me niet waarschijnlijk.\u2019", "\u2018Dat dacht ik ook. Onze beste kans is naar de Wittestroom te gaan, proberen de rivier over te steken naar Angland, en maar hopen op het geluk dat we niet gezien worden.\u2019 Logen vertrouwde liever niet op het geluk; het woord alleen al gaf hem een vieze smaak. Hij tuurde naar de bewolkte hemel. \u2018We kunnen wel wat slecht weer gebruiken. Een goeie regenbui zou ons mooi kunnen verbergen.\u2019 Het had al weken gehoosd, maar nu hij regen nodig had, weigerden de wolken een druppel te produceren.", "Malacus Quai keek met grote, ronde ogen van ongerustheid naar hen achterom. \u2018Moeten we dan niet wat sneller gaan?\u2019", "\u2018Misschien,\u2019 antwoordde Logen, die zijn paard op de hals klopte, \u2018maar dan worden de paarden moe, en we hebben misschien later alle snelheid nodig die ze hebben. We kunnen ons ook overdag verstoppen en 's nachts reizen, maar dan lopen we het risico dat we verdwalen. Zo is het beter. Langzaamaan, en hopen dat niemand ons ziet.\u2019 Hij keek fronsend naar de heuveltop. \u2018Hopen dat we al niet gezien z\u00edjn.\u2019", "\u2018Hmm,\u2019 zei Bayaz, \u2018dan is dit misschien het beste moment om jullie iets te vertellen. Die heks Caurib is niet half zo dom als ik deed dat ze was.\u2019", "Logen voelde kriebels in zijn buik. \u2018Nee?\u2019", "\u2018Nee, ondanks al haar verf en goud en geklets over het uiterste noorden, weet ze wat ze doet. Het lange oog, noemen ze het. Een oude truc, maar effectief. Ze heeft ons in de gaten gehouden.\u2019", "\u2018Weet ze waar we zijn?\u2019", "\u2018Ze weet wanneer we zijn vertrokken, zeer waarschijnlijk, en in welke richting.\u2019", "\u2018Dat doet onze kansen geen goed.\u2019", "\u2018Nee, dat denk ik ook niet.\u2019", "\u2018Barst.\u2019 Logen zag beweging tussen de bomen links van hen en greep het gevest van zijn zwaard. Enkele vogels vlogen op. Hij wachtte, met zijn hart kloppend in zijn keel. Niets. Hij liet zijn hand weer zakken. \u2018We hadden ze moeten vermoorden toen we de kans hadden. Alle drie.\u2019", "\u2018Maar dat hebben we niet gedaan, dus.\u2019 Bayaz keek Logen aan. \u2018Als ze ons wel snappen, wat is dan je plan?\u2019", "\u2018Ervandoor gaan. En hopen dat onze paarden sneller zijn dan die van hen.\u2019", "\u2018En deze?\u2019 vroeg Bayaz.", "Ondanks de bomen gierde de wind over de open plek, waardoor de vlammen van het kampvuur flakkerden en dansten. Malacus Quai trok zijn schouders op en zijn deken dichter om zich heen. Hij tuurde naar het stengeltje dat Bayaz voor hem ophield en fronste geconcentreerd zijn voorhoofd.", "\u2018Eh\u2026\u2019 Dit was de vijfde plant, en de arme leerling had er nog niet \u00e9\u00e9n goed geraden. \u2018Is dat\u2026 eh\u2026 ilyth?\u2019", "\u2018Ilyth?\u2019 herhaalde de tovenaar, maar zijn gezichtsuitdrukking onthulde niet of dat het goede antwoord was of niet. Hij was even genadeloos als Bethod waar het op zijn leerling aankwam.", "\u2018Misschien?\u2019", "\u2018Niet echt.\u2019 De leerling sloot zijn ogen en zuchtte voor de vijfde keer die avond. Logen had medelijden met hem, echt, maar er viel niets aan te doen. \u2018Ursilum, in de oude taal, de soort met de ronde bladeren.\u2019", "\u2018Ja, ja, natuurlijk, het lag de hele tijd al achter op mijn tong.\u2019", "\u2018Als de naam al achter op je tong lag, dan liggen de toepassingen van de plant daar vast niet ver achter, h\u00e8?\u2019", "De leerling kneep zijn ogen samen en keek hoopvol op naar de hemel, alsof het antwoord misschien in de sterren geschreven stond. \u2018Is het\u2026 voor gewrichtspijn?\u2019", "\u2018Nee, bepaald niet. Ik vrees dat je last zult blijven houden van je pijnlijke gewrichten.\u2019 Bayaz draaide het stengeltje langzaam rond tussen zijn vingers. \u2018Ursilum heeft geen toepassingen, voor zover ik weet. Het is maar een plant.\u2019 Hij smeet het ding in de struiken.", "\u2018Alleen maar een plant,\u2019 zei Quai hoofdschuddend. Logen zuchtte en wreef in zijn vermoeide ogen.", "\u2018Het spijt me, meester Negenvinger. Vervelen we je?\u2019", "\u2018Wat maakt het uit?\u2019 vroeg Logen, die zijn handen in de lucht stak. \u2018Wat kan het schelen hoe een plant heet als je hem nergens voor kunt gebruiken?\u2019", "Bayaz glimlachte. \u2018Dat is een goed punt. Zeg eens, Malacus, wat maakt het uit?\u2019", "\u2018Als een man de wereld wil veranderen, moet hij die eerst proberen te begrijpen.\u2019 De leerling zei die woorden op alsof hij ze uit zijn hoofd had geleerd, overduidelijk opgelucht dat er eens een vraag werd gesteld waar hij het antwoord op wist. \u2018De smid moet de aard van metalen leren, de timmerman de aard van hout, anders is hun werk weinig waard. Basale magie is woest en gevaarlijk, want het komt van de Overzijde, en putten uit de wereld hieronder is vol gevaar. De magi\u00ebr tempert de magie met kennis, en zodoende produceert hij Hoge Kunst, maar net als de smid en de timmerman moet hij alleen dat willen veranderen wat hij begrijpt. Met alles wat hij leert neemt zijn macht toe. Zo moet de magi\u00ebr ernaar streven alles te leren, de hele wereld te begrijpen. De boom is enkel zo sterk als zijn wortel, en kennis is de wortel van de macht.\u2019", "\u2018Laat me raden. Juvens\u2019Principes van de Kunst?\u2019", "\u2018De allereerste regels,\u2019 zei Bayaz.", "\u2018Vergeef me dat ik het zeg, maar ik ben al meer dan dertig jaar op deze wereld, en ik begrijp er nog altijd helemaal niks van. De hele wereld kennen? Alles begrijpen? Dat is me nogal een taak.\u2019", "De magi\u00ebr grinnikte. \u2018Een onmogelijke taak, dat staat vast. Alleen al een enkel grassprietje volledig kennen en begrijpen is een levenslange studie, en de wereld verandert voortdurend. Daarom specialiseren we ons meestal.\u2019", "\u2018En wat heb jij gekozen?\u2019", "\u2018Vuur,\u2019 zei Bayaz, die blij in de vlammen keek, waarvan het licht op zijn kale hoofd weerkaatste. \u2018Vuur, kracht en de wil. Maar zelfs op mijn gekozen terreinen blijf ik, na talloze lange jaren van studeren, een beginneling. Hoe meer je leert, hoe meer je beseft hoe weinig je weet. Maar toch, de strijd op zich is de moeite waard. Kennis is immers de wortel van de macht.\u2019", "\u2018Dus met genoeg kennis kunnen jullie magi\u00ebrs alles?\u2019", "Bayaz fronste zijn wenkbrauwen. \u2018Er zijn grenzen. En er zijn regels.\u2019", "\u2018Zoals de Eerste Wet?\u2019 Meester en leerling keken tegelijk naar Logen op. \u2018Het is verboden met duivels te praten, toch?\u2019 Overduidelijk herinnerde Quai zich zijn koortsachtige ijlen niet, want zijn mond stond verbaasd open. Bayaz\u2019 ogen vernauwden zich maar een heel klein stukje, met een spoortje wantrouwen.", "\u2018Ja, je hebt gelijk,\u2019 zei de Eerste van Magi\u00ebrs. \u2018Het is verboden de Overzijde rechtstreeks aan te raken. De Eerste Wet moet overal op van toepassing zijn, zonder uitzondering. En de Tweede ook.\u2019", "\u2018En die is?\u2019", "\u2018Het is verboden het vlees van mensen te eten.\u2019", "Logen trok een wenkbrauw op. \u2018Jullie tovenaars houden je met gekke dingen bezig.\u2019", "Bayaz glimlachte. \u2018O, je weet nog niet half.\u2019 Hij wendde zich, met een bultige bruine wortel in zijn hand, weer tot zijn leerling. \u2018En nu, meester Quai, zou je zo vriendelijk willen zijn me te vertellen hoe dit heet?\u2019", "Logen grijnsde stiekem in zichzelf. Deze wist hij.", "\u2018Kom, kom, meester Quai. We hebben niet de hele nacht.\u2019", "Logen kon de ellende van de arme leerling niet langer aanzien. Hij boog zich naar hem toe en deed alsof hij met een stokje in het vuur porde terwijl hij vanuit zijn mondhoek hoestte: \u2018Kraaienpoot.\u2019 Bayaz zat een eindje verderop en de wind ruiste nog steeds door de bomen. De magi\u00ebr had hem nooit kunnen horen.", "Quai speelde zijn rol goed. Hij bleef peinzend naar de wortel turen. \u2018Is dat kraaienpoot?\u2019 vroeg hij toen.", "Bayaz trok zijn wenkbrauw op. \u2018Ja, inderdaad. Goed gedaan, Malacus. En kun je me ook de toepassingen ervan vertellen?\u2019", "Logen hoestte nog eens. \u2018Wonden,\u2019 fluisterde hij, nonchalant naar de struiken kijkend met een hand naast zijn mond. Hij wist misschien niet zoveel van planten af, maar met wonden had hij een schat aan ervaring.", "\u2018Ik geloof dat het goed is voor wonden,\u2019 zei Quai langzaam.", "\u2018Uitstekend, meester Quai. Kraaienpoot is correct. En het is goed voor wonden. Ik ben blij te zien dat we toch wat vooruitgang boeken.\u2019 Hij schraapte zijn keel. \u2018Maar het is wel een beetje vreemd dat je die naam gebruikt. Ze noemen dit alleen ten noorden van de bergen kraaienpoot. Ik heb je die naam in ieder geval nooit geleerd. Ik vraag me af wie jij kent uit dat deel van de wereld.\u2019 Hij keek naar Logen. \u2018Heb je wel eens een loopbaan in de magische kunsten overwogen, meester Negenvinger?\u2019 Hij kneep zijn ogen tot spleetjes en keek Quai weer aan. \u2018Ik heb misschien wel een plekje voor een leerling.\u2019", "Malacus liet zijn hoofd hangen. \u2018Het spijt me, meester Bayaz.\u2019", "\u2018En terecht. Ga jij maar afwassen. Die taak is misschien beter geschikt voor jouw talenten.\u2019", "Quai schudde met tegenzin zijn deken van zich af, verzamelde de vuile schalen en schuifelde door de struiken naar het riviertje. Bayaz boog zich over de pan op het vuur en gooide wat gedroogde bladeren in het kokende water. Het flakkerende licht van de vlammen bescheen de onderkant van zijn gezicht en de stoom krulde op rondom zijn kale hoofd. Al met al zag hij eruit als een echte magi\u00ebr.", "\u2018Wat is dat?\u2019 vroeg Logen, die zijn pijp pakte. \u2018Een of andere bezwering? Een toverdrankje? Een groots stukje Hoge Kunst?\u2019", "\u2018Thee.\u2019", "\u2018H\u00e8?\u2019", "\u2018Bladeren van een specifieke plant, gekookt in water. In Gurkhul wordt het als een grote luxe beschouwd.\u2019 Hij schonk er wat van in een beker. \u2018Wil je proeven?\u2019", "Logen rook er wantrouwig aan. \u2018Ruikt naar voeten.\u2019", "\u2018Wat je wilt.\u2019 Bayaz schudde zijn hoofd en ging weer achteroverzitten bij het vuur, met beide handen om de dampende beker. \u2018Maar je loopt een van moeder natuurs grootste geschenken aan de mensheid mis.\u2019 Hij nam een slokje en smakte tevreden met zijn lippen. \u2018Rustgevend voor de geest, versterkend voor het lichaam. Er zijn maar weinig kwalen waar een goeie kom thee niet tegen helpt.\u2019", "Logen duwde een prop chagga in zijn pijp. \u2018Ook tegen een bijl in je hoofd?\u2019", "\u2018Dat is er \u00e9\u00e9n van,\u2019 gaf Bayaz grijnzend toe. \u2018Zeg eens, meester Negenvinger, waarom is er zoveel kwaad bloed tussen jou en Bethod? Heb je niet heel vaak voor hem gevochten? Waarom haten jullie elkaar zo?\u2019", "Logen zweeg even terwijl hij aan zijn pijp lurkte, en blies toen de rook uit. \u2018Daar zijn redenen voor,\u2019 zei hij stijfjes. De wonden uit die tijd waren nog pijnlijk. Hij wilde niet dat iemand eraan pulkte.", "\u2018Ah, redenen.\u2019 Bayaz keek in zijn thee. \u2018En hoe zit het met jouw redenen? Werkt die vete niet beide kanten op?\u2019", "\u2018Misschien.\u2019", "\u2018Maar je bent bereid te wachten?\u2019", "\u2018Ik zal wel moeten.\u2019", "\u2018Hmm. Je bent erg geduldig, voor een Noordman.\u2019", "Logen dacht aan Bethod en zijn walgelijke zoons en aan de vele goede mannen die ze hadden gedood voor hun ambities. De mannen die hij had gedood voor hun ambities. Hij dacht aan de Shanka, en zijn familie, en aan de ru\u00efnes van het dorp bij de zee. Hij dacht aan al zijn dode vrienden. Hij zoog zijn wangen naar binnen en staarde in het vuur.", "\u2018Ik heb in mijn tijd ook wel wraak genomen, maar het leidde alleen maar tot meer problemen. Wraak kan best lekker aanvoelen, maar het is een luxe. Het vult je buik niet en het houdt de regen niet van je hoofd. Om tegen mijn vijanden te vechten, heb ik vrienden achter me nodig, en al mijn vrienden zijn op. Je moet realistisch blijven. Het is al een tijdje geleden dat mijn ambitie verderging dan elke dag levend te doorstaan.\u2019", "Bayaz lachte, en zijn ogen fonkelden in de weerschijn van het vuur.", "\u2018Wat?\u2019 vroeg Logen, terwijl hij Bayaz de pijp aangaf.", "\u2018Begrijp me niet verkeerd, maar jij bent een eindeloze bron van verrassingen. Helemaal niet wat ik had verwacht. Je bent een behoorlijk raadsel.\u2019", "\u2018Ik?\u2019", "\u2018O, ja! De Bloedige Negen,\u2019 fluisterde hij met grote ogen. \u2018Je hebt een verdomd grote reputatie, mijn vriend. De verhalen die ze vertellen! Een joekel van een naam! Moeders maken hun kinderen er zelfs bang mee!\u2019 Logen zweeg. Het viel niet te ontkennen. Bayaz pufte langzaam aan de pijp en blies een lange rookpluim uit. \u2018Ik heb nagedacht over de dag dat prins Calder ons een bezoekje bracht.\u2019", "Logen snoof. \u2018Ik probeer niet te veel aan hem te denken.\u2019", "\u2018Ik ook niet, maar het was niet z\u00edjn gedrag dat me interesseerde, maar dat van jou.\u2019", "\u2018O, ja? Volgens mij heb ik niks gedaan.\u2019", "Bayaz wees vanaf de overkant van het vuur met de pijpsteel naar Logen. \u2018Ah, maar dat is precies wat ik bedoel. Ik heb veel strijders gekend, soldaten, generaals, kampioenen en wat dies meer zij. Een goed strijder moet snel handelen, beslissend, met zijn eigen arm of met een leger, want hij die als eerste toeslaat, slaat ook vaak als laatste toe. Dus gaan strijders op hun primitieve instincten af, reageren altijd met geweld, worden trots en bruut.\u2019 Bayaz gaf Logen de pijp weer terug. \u2018Maar ondanks alle verhalen ben jij niet zo.\u2019", "\u2018Ik ken genoeg mensen die daar anders over denken.\u2019", "\u2018Misschien wel, maar het feit blijft dat Calder je beledigde en dat jij niets deed. Dus je weet wanneer je snel in actie moet komen, maar je weet ook wanneer je dat niet moet doen. Dat bewijst dat je zelfbeheersing hebt, en een berekenende geest.\u2019", "\u2018Misschien was ik gewoon bang.\u2019", "\u2018Voor hem? Kom nou. Je leek niet bang voor Flinter, en die is een stuk verontrustender. Bovendien heb je veertig mijl gelopen met mijn leerling over je schouder, en dat wijst op moed en medeleven. Een zeldzame combinatie. Agressie en zelfbeheersing, berekening en medeleven; en je spreekt ook nog met de geesten.\u2019", "Logen trok zijn wenkbrauw op. \u2018Niet vaak, en alleen als er niemand bij is. Ze zijn saai en zeggen lang niet van die vleiende dingen als jij.\u2019", "\u2018Ha. Dat is waar. De geesten hebben de mensen weinig te vertellen, heb ik begrepen, al heb ik zelf nooit met ze gesproken. Ik heb die gave niet. Tegenwoordig hebben nog maar weinig mensen die.\u2019 Hij nam nog een slok uit zijn beker en tuurde over de rand naar Logen. \u2018Ik kan eigenlijk niet echt iemand anders bedenken.\u2019", "Malacus kwam huiverend tussen de bomen vandaan en zette de natte kommen neer. Hij greep zijn deken, wikkelde die strak om zich heen en keek hoopvol naar de dampende pan op het vuur. \u2018Is dat thee?\u2019", "Bayaz negeerde hem. \u2018Zeg eens, meester Negenvinger, in al die tijd sinds je bij mijn bibliotheek bent aangekomen heb je niet \u00e9\u00e9nmaal gevraagd waarom ik je heb laten halen, of waarom we nu met gevaar voor eigen leven door het noorden zwerven. Dat vind ik nogal vreemd.\u2019", "\u2018Niet echt. Ik wil het niet weten.\u2019", "\u2018Nee?\u2019", "\u2018Mijn hele leven wilde ik dingen weten. Wat is er aan de andere kant van de bergen? Wat denken mijn vijanden? Welke wapens zullen ze tegen me gebruiken? Welke vrienden kan ik vertrouwen?\u2019 Logen haalde zijn schouders op. \u2018Kennis mag dan wel de wortel van de macht zijn, maar alles wat ik heb geleerd, heeft me alleen maar last bezorgd.\u2019 Hij zoog weer aan de pijp, maar de chagga was opgebrand. Hij klopte de as op de grond. \u2018Wat je ook van me wilt, ik zal het proberen te doen, maar ik wil het pas weten als het zover is. Ik ben het zat om mijn eigen beslissingen te nemen. Het zijn nooit de goeie. Onwetendheid is het zoetste medicijn, zei mijn vader altijd. Dus ik wil het niet weten.\u2019", "Bayaz staarde hem aan. Dit was de eerste keer dat Logen de Eerste van Magi\u00ebrs enigszins verwonderd had zien kijken.", "Malacus Quai schraapte zijn keel. \u2018Ik wil het wel weten,\u2019 zei hij met een klein stemmetje en een hoopvolle blik op zijn meester.", "\u2018Ja,\u2019 mompelde Bayaz, \u2018maar jij mag er niet naar vragen.\u2019", "Rond het middaguur ging het allemaal mis. Logen begon net te denken dat ze het naar de Wittestroom zouden redden en misschien zelfs deze week zouden overleven. Hij had het gevoel dat hij even zijn concentratie kwijt was. Helaas was dat precies het moment waarop het verschil maakte.", "Toch was het goed gedaan, dat moest je hun nageven. Ze hadden de plek zorgvuldig gekozen en lompen om de hoeven van hun paarden gebonden om het geluid ervan te dempen. Drieboom zou het misschien hebben zien aankomen, als hij bij hen was geweest, maar hij had dan ook als geen ander oog voor sporen op de bodem. De Hondman had ze misschien geroken, als hij hier was geweest, maar hij had er dan ook de neus voor. Feit was dat ze hier allebei niet waren. Aan de doden heb je helemaal niks.", "Het waren drie ruiters, die hen opwachtten toen ze een bocht om kwamen, bewapend en bepantserd, met vuile gezichten maar schone wapens, en stuk voor stuk veteranen. De man rechts was fors en gespierd, en had bijna geen nek. De linker was lang en mager, met kleine, harde oogjes. Ze droegen allebei ronde helmen, jassen van verweerde mali\u00ebn en lange speren die ze gevechtsklaar hielden. Hun leider zat als een zak knollen op zijn paard, onderuitgezakt in het zadel met het gemak van een ervaren ruiter. Hij knikte naar Logen. \u2018Negenvinger! De Brynn! De Bloedige Negen! Wat fijn om je weer te zien!\u2019", "\u2018Zwartteen,\u2019 mompelde Logen met een geforceerd vriendelijke glimlach op zijn gezicht. \u2018Het zou hartverwarmend zijn om je te zien, als de omstandigheden anders waren.\u2019", "\u2018Maar ze zijn zoals ze zijn.\u2019 De blik van de oude strijder gleed ondertussen langzaam langs Bayaz, Quai en Logen, hun wapens, of het gebrek daaraan, opnemend en zijn spel bepalend. Een dommere tegenstander zou het evenwicht wat hebben hersteld, maar Zwartteen was een Benaamde Man en geen stommeling. Zijn blik kwam tot rust op Logens hand, die traag langs zijn lichaam naar zijn zwaardgevest kroop, en hij schudde langzaam zijn hoofd. \u2018Geen trucjes, Bloedige Negen. Je ziet wel dat we je hebben.\u2019 Hij knikte in de richting van de bomen achter hem.", "Logens moed zonk nog verder in zijn schoenen. Er waren nog twee ruiters verschenen, die aan kwamen draven om de valstrik te sluiten. De gedempte hoefslagen van hun paarden waren amper te horen op de zachte grond langs de weg. Logen kauwde op zijn lip. Zwartteen had gelijk, verdomme. De vier ruiters kwamen met zwaaiende speerpunten naderbij, kille gezichten en hun gedachten bij hun taak. Malacus Quai staarde met angstige ogen naar hen, en zijn paard deinsde achteruit. Bayaz glimlachte vriendelijk, alsof die mannen zijn beste vrienden waren. Logen wenste dat hij een beetje van het vertrouwen van de tovenaar had. Zijn hart ging tekeer en hij had een zure smaak in zijn mond.", "Zwartteen spoorde zijn paard aan, met zijn ene hand op het handvat van zijn bijl en de andere op zijn knie, zonder de leidsels aan te raken. Hij was een meesterlijk ruiter, was er beroemd om. Dat krijg je als een man al zijn tenen kwijtraakt aan de vrieskou. Rijden gaat sneller dan lopen, dat moest gezegd, maar als het op vechten aankwam, hield Logen zijn voeten liever stevig op de grond. \u2018Je kunt maar beter met ons meekomen,\u2019 zei de oude strijder. \u2018Beter voor iedereen.\u2019", "Logen was het daar niet echt mee eens, maar hij maakte weinig kans. Een zwaard had dan misschien een stem, zoals Bayaz had gezegd, maar een speer is een prima ding om iemand mee van zijn paard te stoten, en daarvan kwamen er nu vier op hem af. Hij zat vast, in de minderheid, overrompeld en met de verkeerde gereedschappen. Alweer. Hij kon beter tijd rekken en hopen dat zich een kans zou aandienen. Logen schraapte zijn keel en deed zijn best om de angst niet in zijn stem te laten doorklinken. \u2018Nooit gedacht dat jij vrede zou sluiten met Bethod, Zwartteen. Jij niet.\u2019", "De oude strijder krabde in zijn lange, vervilte baard. \u2018Ik was een van de laatsten, dat moet ik toegeven, maar uiteindelijk knielde ik toch, net als de rest. Ik wil niet zeggen dat het me bevalt, maar zo is het. Geef mij dat wapen maar, Negenvinger.\u2019", "\u2018En Oude Man Yool dan? Wil je me vertellen dat hij voor Bethod buigt? Of heb je gewoon een meester gevonden die je beter bevalt?\u2019", "Zwartteen was niet boos om die opmerking, helemaal niet. Hij keek alleen bedroefd, en moe. \u2018Yool is dood, alsof je dat niet wist. De meesten zijn dood. Bethod als meester staat me helemaal niet aan, en zijn zoons ook niet. Niemand kust graag Flinters vette reet, of Calders magere, zoals je heel goed weet. Geef me nu dat zwaard, want de tijd tikt door en we hebben een afstand af te leggen. We kunnen evengoed praten als jij geen wapen meer hebt.\u2019", "\u2018Is Yool dood?\u2019", "\u2018Ja,\u2019 zei Zwartteen argwanend. \u2018Hij had Bethod uitgedaagd voor een duel. Heb je dat niet gehoord? De Gevreesde heeft hem omgebracht.\u2019", "\u2018Gevreesde?\u2019", "\u2018Waar heb jij gezeten? Onder een berg of zo?\u2019", "\u2018Zoiets. Wat is die Gevreesde?\u2019", "\u2018Ik weet niet wat hij is.\u2019 Zwartteen boog zich uit het zadel en spuugde in het gras. \u2018Ik heb gehoord dat hij helemaal geen mens is. Ze zeggen dat die heks van een Caurib hem onder een heuvel vandaan heeft gegraven. Wie weet? In ieder geval is hij Bethods nieuwe kampioen, en nog veel erger dan de vorige; niet rottig bedoeld.\u2019", "\u2018Geen punt,\u2019 zei Logen. De man zonder nek was dichtbij gekomen. Een beetje te dichtbij misschien, want de punt van zijn speer was nog maar op een voet of twee afstand. Zo dichtbij dat Logen hem kon grijpen. Misschien. \u2018Oude Man Yool was een sterke kerel.\u2019", "\u2018Ja. Daarom volgden we hem ook. Maar het heeft hem niet geholpen. Die Gevreesde heeft hem gebroken. En hard ook, alsof hij niet meer was dan een hond. Liet hem leven, als je dat zo kunt noemen, zodat wij konden leren van zijn fouten, maar hij leefde niet lang. De meesten van ons gingen toen meteen door de knie\u00ebn, degenen die om vrouwen en kinderen moesten denken. Het had geen zin om het uit te stellen. Er zijn er nog een paar, in de bergen, die niet willen buigen voor Bethod. Die gestoorde maanaanbidder Crummock-i-Phail en zijn heuvelmannen, en nog een paar anderen. Maar niet veel. En voor degenen die er nog zijn heeft Bethod plannen.\u2019 Zwartteen stak een enorme, eeltige hand uit. \u2018Geef me nu maar dat wapen, Bloedige Negen. Alleen met je linkerhand, alsjeblieft, langzaam en zonder geintjes. Dat is beter voor iedereen.\u2019", "Dus dat was het dan. De tijd was op. Logen legde de drie vingers van zijn linkerhand om het gevest van zijn zwaard, en het koude metaal drukte in zijn handpalm. De speerpunt van de grote man kwam nog wat dichterbij. De lange had zich een beetje ontspannen, ervan overtuigd dat ze hem hadden. Zijn speer wees de lucht in. Hij wist niet wat de twee achter hem deden. De neiging om over zijn schouder te kijken was bijna onweerstaanbaar, maar Logen dwong zichzelf naar voren te blijven kijken.", "\u2018Ik heb altijd respect voor je gehad, Negenvinger, ook al stonden we dan aan verschillende kanten. Ik heb geen vete met jou. Maar Bethod wil wraak, hij is er dronken van, en ik heb gezworen hem te dienen.\u2019 Zwartteen keek hem droevig in de ogen. \u2018Het spijt me dat \u00edk het ben. Voor wat dat waard is.\u2019", "\u2018Ik ook,\u2019 mompelde Logen. \u2018Het spijt me dat jij het bent.\u2019 Hij schoof het zwaard langzaam uit de schede. \u2018Voor wat het waard is.\u2019 Toen zwaaide hij zijn arm naar voren en sloeg met het zwaardgevest op Zwartteens mond. De oude strijder slaakte een kreet toen het doffe metaal zijn tanden brak en hij tuimelde achterover uit het zadel, waarbij zijn bijl uit zijn hand vloog en op de weg plofte. Logen greep de schacht van de speer van de grote man net onder de punt vast.", "\u2018Wegwezen!\u2019 brulde hij tegen Quai, maar de leerling staarde hem alleen maar met knipperende ogen aan. De man zonder nek gaf een ruk aan de speer en trok Logen bijna uit het zadel, maar hij hield vast. Hij kwam overeind in de stijgbeugels en bracht het zwaard hoog boven zijn hoofd. Nekloos haalde met grote ogen een hand van de speer en stak die instinctief omhoog. Logen liet het zwaard met al zijn kracht neersuizen.", "Hij schrok ervan hoe scherp het was. Hij hakte de arm van de grote man net onder de elleboog af en raakte toen zijn schouder, snijdend door het bont en de mali\u00ebn eronder en hem splijtend tot aan zijn maag, bijna in twee\u00ebn. Het bloed spoot over de weg en kwam in het gezicht van Logens paard terecht. Het was een goed rijdier, maar niet gewend aan de strijd, dus steigerde het en draaide zich om, schoppend en bokkend van paniek. Logen wist maar amper in het zadel te blijven. Vanuit zijn ooghoeken zag hij Bayaz Quais paard op de kont slaan, en het spurtte weg, met de leerling stuiterend in het zadel en het pakpaard erachteraan.", "Toen veranderde alles in een chaos van steigerende en snuivende beesten, kletterend en schrapend metaal, gevloek en geschreeuw. Strijd. Een bekende plek, maar daarom niet minder angstaanjagend. Logen hield met zijn rechterhand de teugels van zijn bokkende paard vast en zwaaide woest met zijn zwaard boven zijn hoofd, meer om zijn vijanden angst aan te jagen dan ze te raken. Ieder moment verwachtte hij de schok en pijn van een speer door zijn rug, en dan de grond die omhoogkwam en hem in het gezicht mepte.", "Hij zag Quai en Bayaz weggalopperen, spoorslags gevolgd door de lange man met een speer onder zijn arm. Hij zag Zwartteen overeind komen, bloed uitspugen en naar zijn bijl graaien. Hij zag de twee mannen die van achteren waren gekomen vechten om de controle over hun eigen paarden terug te krijgen, hun speren zwaaiend in de lucht. Hij zag het lichaam van de man die hij net had gedood doormidden scheuren en langzaam uit het zadel tuimelen, terwijl het bloed over de modderige grond gutste.", "Logen slaakte een kreet toen hij een speerpunt achter in zijn schouder voelde graven, en hij werd naar voren geduwd, bijna over het hoofd van zijn paard heen. Toen besefte hij dat hij omlaagkeek naar de weg, en dat hij nog leefde. Hij groef zijn hielen in de flanken van het paard en het schoot weg, terwijl modderklompen door zijn hoeven werden opgeschopt in de gezichten van de mannen achter hem. Hij verplaatste onhandig zijn zwaard naar zijn rechterhand, waarbij hij bijna zijn leidsels losliet en uit het zadel viel. Hij trok zijn schouder omhoog, maar de wond viel mee; hij kon zijn arm nog goed bewegen.", "\u2018Ik leef nog. Ik leef nog.\u2019 De weg flitste onder hem door en de wind prikte in zijn ogen. Hij liep in op de lange man omdat die werd belemmerd door de lompen om de hoeven van zijn paard dat over de modderige grond glibberde. Logen omklemde het gevest van het zwaard zo stevig mogelijk en zwaaide het achterover. Zijn vijand keek om, maar te laat. Er klonk een holle bonk van metaal toen het zwaard zijn helm ramde en er een diepe deuk in maakte, en de lange man vloog van zijn rijdier. Hij stuiterde een keer met zijn hoofd op de weg, zijn voet zat nog vast in de stijgbeugel, maar toen schoot hij los en rolde halsoverkop en met flapperende armen en benen over het gras. Zijn ruiterloze paard galoppeerde verder en keek met angstige ogen naar Logen toen hij langskwam.", "\u2018Ik leef nog.\u2019 Logen keek achterom. Zwartteen zat weer in het zadel en galoppeerde achter hem aan, met zijn bijl boven zijn hoofd en zijn klitterige haren wapperend achter hem aan. De twee andere mannen met speren waren bij hem en spoorden hun paarden aan, maar ze lagen nog een eindje op hem achter. Logen lachte. Misschien ging hij het toch redden. Hij zwaaide met zijn zwaard naar Zwartteen toen de weg een bos onder in de vallei binnenging.", "\u2018Ik leef nog!\u2019 brulde hij uit volle borst, maar toen kwam zijn paard zo plotseling tot stilstand dat Logen bijna over zijn hoofd vloog. Alleen door een arm om de hals van het dier te slaan bleef hij zitten. Zodra hij weer terugzakte in het zadel, zag hij het probleem, en het was groot.", "Er lagen een paar boomstammen over de weg, de takken afgehakt en de uiteinden afgevijld tot gemene punten, en ze staken alle kanten op. Er stonden twee kerels in mali\u00ebn voor, met hun speren in de aanslag. Zelfs de beste ruiter kon niet over die hindernis springen, en Logen was niet de beste ruiter. Bayaz en zijn leerling waren tot dezelfde conclusie gekomen. Ze zaten allebei nog te paard voor de hindernis. De oude man keek verwonderd, de jonge alleen maar bang.", "Logen streek over het gevest van zijn zwaard en keek wanhopig om zich heen, turend tussen de bomen naar een uitweg. Hij zag nu nog meer mannen. Boogschutters. Een, toen twee, en toen drie, die langzaam naar voren slopen aan beide kanten van de weg, met pijlen op hun aangespannen bogen.", "Logen draaide zich om in het zadel, maar Zwartteen en zijn twee kameraden kwamen aandraven, en aan die kant lag geen ontsnapping. Ze hielden op een paar passen afstand in, ver buiten het bereik van Logens zwaard. Hij liet zijn schouders zakken. De jacht was voorbij. Zwartteen boog zich uit het zadel en spuugde bloed op de grond. \u2018Zo, Bloedige Negen. Verder kom je niet.\u2019", "\u2018Grappig,\u2019 mompelde Logen, die naar de lange grijze kling vol strepen en spetters bloed keek. \u2018Al die tijd heb ik voor Bethod tegen jou gevochten, en nu vecht jij voor hem tegen mij. Blijkbaar staan we nooit aan dezelfde kant en is hij de enige winnaar. Grappig is dat.\u2019", "\u2018Ja,\u2019 mompelde Zwartteen met bloedige lippen. \u2018Grappig.\u2019 Maar niemand lachte. Zwartteen en zijn mannen hadden gezichten zo hard als de dood, en Quai leek op de rand van tranen. Alleen Bayaz, om onbegrijpelijke redenen, had zijn gebruikelijke goede bui behouden. \u2018Zo, Negenvinger, van dat paard af. Bethod wil je levend hebben, maar hij neemt je ook dood in ontvangst als het moet. Eraf! Nu!\u2019", "Logens gedachten begonnen af te dwalen naar hoe ze zouden kunnen ontsnappen nu hij had opgegeven. Zwartteen zou geen vergissingen begaan zodra hij hen had. Logen zou waarschijnlijk halfdood worden geschopt voor het gevecht dat hij ze al opgeleverd had, als ze zijn knieschijven niet braken. Ze zouden worden vastgebonden als kippen voor de slacht. Hij zag zichzelf al op de stenen belanden met een halve mijl aan kettingen om zich heen, terwijl Bethod op hem neer glimlachte vanaf de troon en Calder en Flinter hem uitlachten en waarschijnlijk met iets scherps in hem prikten.", "Logen keek om zich heen. Hij keek naar de koude pijlpunten en de koude speerpunten, en de koude ogen van de mannen die ze vasthielden. Uit deze benarde situatie kon hij niet wegkomen.", "\u2018Goed dan, jij wint.\u2019 Logen smeet zijn zwaard neer, met de punt omlaag. Het was de bedoeling dat die in de grond zou dringen en dat het wapen daar zwaaiend zou blijven staan, maar het viel om en plofte op het zand. Zo'n soort dag was het. Hij zwaaide langzaam zijn been over het zadel en gleed eraf.", "\u2018Dat is beter. Nu die andere twee.\u2019 Quai gleed meteen van zijn paard en bleef staan, nerveus opkijkend naar Bayaz, maar de magi\u00ebr kwam niet in beweging. Zwartteen fronste zijn voorhoofd en tilde zijn bijl op. \u2018Jij ook, oude man.\u2019", "\u2018Ik rij liever.\u2019 Logen kromp ineen. Dat was niet het juiste antwoord. Elk moment nu zou Zwartteen het bevel geven. De boogpezen zouden klappen en de Eerste van Magi\u00ebrs zou op de weg belanden, vol pijlen, waarschijnlijk nog altijd met die woestmakende glimlach op zijn gezicht.", "Maar het bevel kwam niet. Er kwam geen vreemde bezwering, geen mysterieuze gebaren. De lucht rond Bayaz\u2019 schouders leek te trillen, zoals boven land op een hete dag, en Logen voelde een vreemd trekkerig gevoel in zijn ingewanden.", "Toen ontploften de bomen in een muur van verzengend, verblindend, witheet vuur. Boomstammen barstten en takken braken met oorverdovende knallen, waarna er felgele vlammen en kokendhete stoom uit spoten. Een brandende pijl schoot hoog de lucht in boven Logens hoofd, en toen waren de boogschutters verdwenen, opgebrand in de vlammenzee.", "Logen hijgde en hoestte, achteruitdeinzend van schrik en afgrijzen, met een arm voor zijn gezicht tegen de ongelooflijke hitte. De hindernis stond in lichterlaaie, en de twee mannen die ervoor hadden gestaan, rolden en kronkelden in de hongerige vlammen, hun gegil onhoorbaar in het gebulder van het vuur.", "De paarden bokten en stampten, snuivend van waanzinnige angst. Zwartteen belandde een tweede keer op de grond terwijl zijn brandende bijl uit zijn hand vloog, en zijn paard struikelde en viel zwaar boven op hem. Een van zijn metgezellen had nog minder geluk: hij werd recht in de brand naast de weg gelanceerd en zijn wanhoopskreet brak snel af. Slechts een van hen zat nog in het zadel, en hij had het geluk dat hij handschoenen droeg. Als door een wonder hield hij de brandende schacht van zijn speer nog steeds vast.", "Waar die kerel de tegenwoordigheid van geest vandaan haalde om aan te vallen terwijl de hele wereld om hem heen in brand stond, zou Logen nooit weten. Tijdens een gevecht kunnen er vreemde dingen gebeuren. Hij koos Quai als doelwit en galoppeerde grauwend op hem af, met de vlammende speer op zijn borst gericht. De radeloze leerling bleef machteloos, als aan de grond genageld staan. Logen ramde hem opzij, greep zijn zwaard, zag dat Quai met zijn handen over zijn hoofd over de weg rolde, en hakte blindelings in op de benen van het paard toen het langs hem heen denderde.", "Het zwaard werd uit zijn handen gerukt en stuiterde weg, toen beukte er een hoef tegen Logens gewonde schouder en belandde hij in het zand. De adem werd uit zijn longen geperst en de brandende wereld draaide om hem heen. Zijn uithaal had echter effect gehad. Een paar stappen verderop zakte het paard door zijn gewonde voorbenen en struikelde, hulpeloos voorover duikelend. Paard en ruiter verdwenen allebei tuimelend in de vlammen.", "Logen speurde de grond af naar zijn zwaard. Sissende bladeren waaiden over de weg, prikten op zijn gezicht en handen. De hitte drukte als een enorm gewicht op hem en het zweet trok uit zijn huid. Hij vond het bloedige gevest van het zwaard en greep het met zijn geschaafde vingers vast. Hij kwam overeind, wankelde wat rond en schreeuwde zinloze woedekreten, maar er was niemand meer om tegen te vechten. De vlammen waren uit, even plotseling als ze waren opgeschoten, en Logen stond te hoesten en met zijn ogen te knipperen in de kringelende rook.", "De stilte leek volkomen na het gebrul van het vuur, en de lichte bries voelde ijskoud aan. Een grote kring bomen om hen heen was gereduceerd tot verkoolde, versplinterde stronken, alsof ze uren hadden gebrand. De hindernis was een ingezakte hoop grijze as en zwarte splinters. Twee lijken lagen vlakbij, amper herkenbaar als mannen, tot op het bot verbrand. De zwartgeblakerde punten van hun speren lagen op de weg, de schachten verdwenen. Van de boogschutters was geen spoor te zien. Zij waren roet, weggewaaid op de wind. Quai lag roerloos op zijn buik, met zijn handen over zijn hoofd, en daarachter lag Zwartteens paard op de grond, met alleen \u00e9\u00e9n nog bewegend been.", "\u2018Nou,\u2019 zei Bayaz, en Logen schrok op van het geluid. Hij had op een of andere manier verwacht dat hij nooit meer iets zou horen. \u2018Dat is dan dat.\u2019 De Eerste van Magi\u00ebrs zwaaide zijn been over het zadel en gleed eraf. Zijn paard bleef rustig en gehoorzaam staan. Het had al die tijd niet bewogen. \u2018Zo, meester Quai, zie je nu wat je hebt aan goede plantenkennis?\u2019", "Bayaz klonk rustig, maar zijn handen trilden. Heel erg. Hij zag er uitgeput en ziek uit, als een man die over grote afstand een zware kar heeft getrokken. Logen staarde naar hem, langzaam heen en weer zwaaiend met het zwaard nog in zijn hand.", "\u2018Dus dat is de Kunst?\u2019 Zijn stem klonk heel klein en heel ver weg.", "Bayaz veegde het zweet van zijn gezicht. \u2018Min of meer. Niet erg subtiel, maar ach,\u2019 en hij porde met zijn laars tegen een van de verkoolde lijken, \u2018subtiliteit is verspild aan Noordmannen.\u2019 Hij grimaste, wreef in zijn diepliggende ogen en tuurde de weg af. \u2018Waar zijn de paarden nou gebleven?\u2019", "Logen hoorde een beverige kreun uit de richting van Zwartteens gevallen paard. Hij strompelde ernaartoe, struikelde en kroop op zijn knie\u00ebn verder. Zijn schouder was een bal van pijn, zijn linkerarm verdoofd, zijn vingers gescheurd, maar Zwartteen was er slechter aan toe. Veel slechter. Hij had zich op zijn ellebogen opgedrukt, maar zijn benen lagen tot aan zijn heupen verbrijzeld onder zijn paard en zijn handen waren verbrand tot opgezwollen flarden. Hij had een blik van opperste verwondering op zijn gezicht terwijl hij tevergeefs probeerde zich onder het paard vandaan te slepen.", "\u2018Je hebt me vermoord, verdomme,\u2019 fluisterde hij, met open mond naar de resten van zijn handen starend. \u2018Ik heb het gehad. Ik red het nooit terug, en zelfs al red ik het wel, waarvoor dan?\u2019 Hij lachte wanhopig. \u2018Bethod is lang niet meer zo genadig als vroeger. Je kunt me beter nu afmaken, voordat het pijn gaat doen. Beter voor iedereen.\u2019 Hij liet zich zakken en bleef in het zand liggen.", "Logen keek op naar Bayaz, maar van hem hoefde hij geen hulp te verwachten. \u2018Genezen is niet mijn ding,\u2019 snauwde de tovenaar, omkijkend naar de kring van ontplofte bomen. \u2018Ik zei al dat we ons vaak specialiseren.\u2019 Hij deed zijn ogen dicht en boog zich voorover, zette zijn handen op zijn knie\u00ebn en hijgde.", "Logen dacht aan de vloer in Bethods zaal en de twee prinsen, lachend en porrend. \u2018Goed dan,\u2019 mompelde hij, terwijl hij opstond en het zwaard beetpakte. \u2018Goed dan.\u2019", "Zwartteen glimlachte. \u2018Je had gelijk, Negenvinger. Ik had nooit moeten knielen voor Bethod. Nooit. Hij en zijn Gevreesde kunnen doodvallen. Het zou beter zijn geweest om te sterven in de bergen, hem tot het eind te bevechten. Daar was misschien iets goeds aan geweest. Ik had er alleen gewoon genoeg van. Dat snap je toch wel?\u2019", "\u2018Dat snap ik wel,\u2019 mompelde Logen. \u2018Ik heb er zelf ook genoeg van.\u2019", "\u2018Iets goeds,\u2019 zei Zwartteen, opstarend naar de grijze hemel. \u2018Ik had er gewoon genoeg van. Dus zal ik dit wel hebben verdiend. Eerlijk is eerlijk.\u2019 Hij tilde zijn kin omhoog. \u2018Nou, doe het dan maar, jongen.\u2019", "Logen hief zijn zwaard.", "\u2018Ik ben blij dat jij het bent, Negenvinger,\u2019 siste Zwartteen door opeengeklemde tanden, \u2018voor wat het waard is.\u2019", "\u2018Ik niet.\u2019 Logen liet het zwaard neerkomen.", "De verkoolde stronken smeulden nog na en de rook kringelde nog op in de lucht, maar alles was nu koud. Logens mond smaakte ziltig, naar bloed. Misschien had hij op zijn tong gebeten. Misschien was het iemand anders z'n bloed. Hij smeet het zwaard neer, en het stuiterde en kletterde, rode vonken afgevend op de kiezels. Quai keek even om, toen sloeg hij dubbel en kotste over de weg. Logen staarde neer op Zwartteens onthoofde lijk. \u2018Dat was een goed mens. Beter dan ik.\u2019", "\u2018De geschiedenis barst van de dode goede mensen.\u2019 Bayaz knielde stram neer en pakte het zwaard, veegde het af aan Zwartteens jas en tuurde door de nevel van rook langs de weg. \u2018We moeten gaan. Er kunnen er nog meer komen.\u2019", "Logen keek naar zijn bloedige handen, draaide ze langzaam om en om. Ja, dat waren zijn handen. Daar ontbrak de vinger. \u2018Er is niks veranderd,\u2019 mompelde hij in zichzelf.", "Bayaz stond op en klopte het zand van zijn knie\u00ebn. \u2018Verandert er ooit wat?\u2019 Hij stak het zwaard met het gevest naar voren naar Logen uit. \u2018Ik denk dat je deze nog wel nodig hebt.\u2019", "Logen staarde een tijdje naar de kling. Hij was schoon, dofgrijs, net als voorheen. In tegenstelling tot hem was er geen krasje van het intense gebruik van die dag op te zien. Hij wilde het niet terug. Nooit meer.", "Maar hij pakte het toch aan."], "Text/chap19.html": ["Hoe vrijheid eruitziet", "De punt van de schep beet in de grond met het scherpe geschraap van metaal over aarde. Een maar al te bekend geluid. Hij ging niet diep, ondanks alle kracht die erachter werd gezet, want de grond was keihard en gebakken door de zon.", "Maar ze liet zich niet ontmoedigen door een beetje harde grond.", "Ze had al te veel gaten gegraven, en in grond die zich nog wel moeilijker liet openbreken dan hier.", "Als het gevecht is afgelopen en je leeft nog, dan graaf je. Je delft graven voor je dode kameraden. Een laatste teken van respect, hoe weinig je ook met hen ophad. Je graaft zo diep als je zin hebt, dumpt ze erin, dekt ze af, ze rotten weg en ze zijn vergeten. Zo is het altijd geweest.", "Ze trok haar schouder naar achteren en gooide een schep vol zandige aarde achterover. Haar ogen volgden de zandkorrels en steentjes toen ze uit elkaar braken in de lucht en op het gezicht van een van de soldaten belandden. Zijn ene oog staarde haar verwijtend aan. In het andere stak een afgebroken pijl van haar. Een paar vliegen zoemden traag om zijn hoofd. Hij kreeg geen begrafenis; de graven waren voor haar eigen mensen. Hij en zijn klootzakken van vrienden konden in de genadeloze zon blijven liggen.", "De gieren moeten immers ook eten.", "Het blad van de schep zoefde door de lucht en beet weer in de aarde. Nog een klomp zand vloog weg. Ze kwam overeind en veegde het zweet van haar gezicht. Ze tuurde op naar de hemel. De zon straalde recht boven haar, zoog de restjes vocht uit het stoffige landschap en droogde het bloed op de rotsen. Ze keek naar de twee graven naast haar. Nog eentje te gaan. Ze zou deze afmaken, die dwazen afdekken met zand, en dan even uitrusten voordat ze vertrok.", "Er zouden snel genoeg anderen achter haar aan komen.", "Ze stak de schep in de grond, pakte de waterbuidel en trok de stop eruit. Na een paar lauwe slokken gunde ze zich zelfs de luxe van een beetje water op haar vuile hand, dat ze in haar gezicht spetterde. De voortijdige dood van haar kameraden had een einde gemaakt aan het eindeloze geruzie over water.", "Nu was er meer dan genoeg.", "\u2018Water\u2026\u2019 hijgde de soldaat bij de rotsen. Ongelooflijk, hij leefde nog. De pijl had zijn hart gemist, maar hem toch gedood; het duurde alleen wat langer dan haar bedoeling was geweest. Hij had zichzelf tot aan de rotsen weten te slepen, maar zijn dagen van kruipen lagen achter hem. De stenen rondom hem waren besmeurd met donker bloed. De hitte en die pijl zouden snel een einde aan hem maken, hoe taai hij ook was.", "Ze had geen dorst, maar er was water over, en ze zou het niet allemaal mee kunnen nemen. Ze nam nog een paar slokken, liet het uit haar mond en langs haar hals lopen. Een zeldzame traktatie hierbuiten in de Steenwoestijn, om water te morsen. Glanzende druppels spetterden op de droge aarde en maakten die donker. Ze liet nog wat meer over haar gezicht lopen en keek naar de soldaat.", "\u2018Genade\u2026\u2019 kraakte hij, met zijn ene hand tegen de pijl in zijn borst gedrukt en de andere zwakjes naar haar uitgestrekt.", "\u2018Genade? Hah!\u2019 Ze duwde de kurk weer op de buidel en gooide die naast het graf neer. \u2018Weet je niet wie ik ben?\u2019 Ze greep de schep en duwde de punt ervan weer in de aarde.", "\u2018Ferro Maljinn!\u2019 klonk een stem ergens achter haar. \u2018Ik weet wie je bent!\u2019", "Een zeer onwelkome ontwikkeling.", "Ze zwaaide de schep weer omlaag en dacht koortsachtig na. Haar boog lag net buiten bereik op de grond, bij het eerste graf dat ze had gegraven. Ze smeet wat zand aan de kant, en haar zwetende schouders prikten vanwege de ongeziene aanwezigheid. Ze keek naar de stervende soldaat, die naar een punt ergens achter haar staarde, wat haar een aardig idee gaf van waar de nieuwkomer stond.", "Ze zette de punt van de schep weer in de aarde, liet los en sprong uit het gat, rolde over de grond, greep onderweg haar boog, zette een pijl aan en spande in \u00e9\u00e9n vloeiende beweging de pees. Er stond een oude man, ongeveer tien pas verderop. Hij maakte geen voorwaartse beweging en had geen wapen. Hij stond daar gewoon, naar haar te kijken met een goedmoedige glimlach.", "Ze liet de pijl gaan.", "Nu was Ferro ongeveer zo dodelijk met een boog als maar mogelijk is. De tien dode soldaten konden daarvan meepraten, als ze althans niet dood waren geweest. In zes van hen staken haar pijlen, en tijdens dat gevecht had ze niet \u00e9\u00e9n keer gemist. Ze kon zich de laatste keer niet eens herinneren dat ze op korte afstand had gemist, hoe snel het schot ook was genomen, en ze had mannen gedood die tien keer verder weg stonden dan waar die glimlachende ouwe rotzak nu stond.", "Maar deze keer miste ze.", "De pijl leek door de lucht af te buigen, misschien door een slechte veer, maar toch leek het niet helemaal te kloppen. De oude man knipperde niet eens met zijn ogen. Hij stond daar gewoon, te glimlachen, precies waar hij even daarvoor ook had gestaan, en de pijl vloog op een paar duim afstand langs hem heen en verdween langs de heuvel omlaag.", "En dat gaf iedereen tijd om de situatie te overdenken.", "Hij was een rare, die oude man. Met een heel donkere huid, zwart als kolen, wat betekende dat hij uit het verre zuiden kwam, van de overkant van de uitgestrekte, schaduwloze woestijn. Dat is een reis die je niet lichtvaardig onderneemt, en Ferro had zulke mensen maar zelden gezien. Lang en mager met lange, pezige armen en een eenvoudige mantel aan. Hij droeg vreemde armbanden om zijn polsen, zo opgestapeld dat zijn halve onderarmen ermee waren bedekt, donker en licht glinsterend onder de meedogenloze zon.", "Zijn haren vormden een massa grijze touwen rondom zijn gezicht, sommige helemaal tot aan zijn middel, en hij had grijze stoppels op zijn magere, puntige kaken. Hij droeg een grote waterbuidel op zijn borst en een stel leren zakken aan een riem om zijn middel. Verder niets. Geen wapen. Dat was nog wel het merkwaardigste van alles, voor een man hierbuiten in de Steenwoestijn. Niemand kwam naar deze godverlaten plek, behalve mensen die op de vlucht waren en de mensen die naar hen op jacht gingen. In beide gevallen kwamen die mensen goed bewapend.", "Hij was geen soldaat uit Gurkhul, geen stuk tuig dat de prijs op haar hoofd wilde innen. Hij was geen struikrover, geen ontsnapte slaaf. Wat was hij dan? En wat deed hij hier? Hij moest voor h\u00e1\u00e1r zijn gekomen. Hij kon een van hen zijn.", "Een Eter.", "Wie zou anders zonder wapen door de Steenwoestijn zwerven? Ze had niet beseft dat ze haar zo graag wilden hebben.", "Hij stond daar roerloos, die oude man, naar haar te glimlachen. Ze reikte langzaam naar een volgende pijl, en zijn blik volgde haar beweging zorgeloos.", "\u2018Dat is echt niet nodig,\u2019 zei hij met een trage, diepe stem.", "Ze zette de pijl aan. De oude man bewoog zich niet. Ze trok haar schouders op en nam de tijd om te richten. De oude man glimlachte nog steeds, alsof niets ter wereld hem zorgen baarde. Ze liet de pijl gaan. Weer miste die hem op een paar duim na, deze keer aan de andere kant, en schoot de heuvel af.", "Eenmaal was mogelijk, dat moest ze toegeven, maar twee maal klopte niet. Als Ferro \u00e9\u00e9n ding wist, slechts \u00e9\u00e9n ding, dan was het hoe je iemand moest doden. Die ouwe gek had een pijl door zich heen moeten hebben en zijn laatste bloed moeten verliezen op de rotsige aarde. Nu, alleen maar door daar te staan en te glimlachen, leek hij te zeggen: Je weet minder dan je denkt. Ik weet meer.", "Dat was heel irritant.", "\u2018Wie ben je, ouwe zak?\u2019", "\u2018Ze noemen me Yulwei.\u2019", "\u2018Ouwe zak is goed genoeg!\u2019 Ze smeet haar boog op de grond en liet haar armen langs haar lichaam hangen, zodat haar rechterhand voor hem verborgen was. Ze draaide haar pols en het gekromde mes viel uit haar mouw in haar wachtende hand. Er zijn vele manieren om iemand te doden, en als de ene manier mislukt, probeer je de volgende.", "Ferro gaf het niet zomaar op bij de eerste hindernis.", "Yulwei was langzaam naar haar toe komen lopen, zijn blote voeten kletsten op de rotsen en zijn armbanden rinkelden zachtjes. Dat was heel vreemd, nu ze erbij stilstond. Als die dingen rinkelden als hij zich bewoog, waarom had ze hem dan niet horen aankomen?", "\u2018Wat moet je?\u2019", "\u2018Ik wil je helpen.\u2019 Hij kwam naar voren, tot hij nog maar op een armlengte afstand was, en bleef toen naar haar staan grijnzen.", "Nu was Ferro met een mes zo snel als een slang, en twee keer zo dodelijk, zoals die laatste soldaat had kunnen beamen, als hij althans niet dood was geweest. Haar mes was een schitterend waas in de lucht, gelanceerd met al haar kracht en al haar woede. Als hij had gestaan waar ze dacht dat hij stond, zou zijn hoofd nu alleen nog aan een draadje hangen. Maar dat was niet zo. Hij stond ongeveer een pas naar links.", "Ze dook met een strijdkreet op hem af en ramde de glinsterende punt van het mes in zijn hart. Maar ze doorstak alleen maar lucht. Hij was weer waar hij eerst stond, de hele tijd roerloos en glimlachend. Heel apart. Ze liep behoedzaam om hem heen, haar sandalen ploffend in het stof, haar linkerhand ronddraaiend in de lucht voor haar en haar rechterhand stevig om het heft van het mes geklemd. Ze moest voorzichtig zijn; er was hier magie.", "\u2018Je hoeft niet boos te worden. Ik ben hier om je te helpen.\u2019", "\u2018Val dood met je hulp,\u2019 siste ze hem toe.", "\u2018Maar je hebt het nodig, en hard ook. Ze komen hierheen, Ferro. Er zitten soldaten in de heuvels, een heleboel soldaten.\u2019", "\u2018Ik blijf ze wel voor.\u2019", "\u2018Het zijn er te veel. Je kunt ze niet allemaal voorblijven.\u2019", "Ze keek om naar de doorboorde lichamen. \u2018Dan voer ik ze aan de gieren.\u2019", "\u2018Niet deze keer. Ze zijn niet alleen. Ze hebben hulp.\u2019 Bij het woord \u2018hulp\u2019 daalde zijn lage stem nog verder.", "Ferro fronste haar voorhoofd. \u2018Priesters?\u2019", "\u2018Ja, en nog meer.\u2019 Zijn ogen werden heel groot. \u2018Een Eter,\u2019 fluisterde hij. \u2018Ze willen je levend vangen. De keizer wil een voorbeeld van je maken. Hij wil je tentoonstellen.\u2019", "Ze snoof. \u2018De keizer kan me de kont kussen.\u2019", "\u2018Ik hoor dat hij dat al gedaan heeft.\u2019", "Ze gromde en deed haar mes weer omhoog, maar het was geen mes. Ze had een sissende slang in haar hand, een dodelijke slang, met zijn bek open om te bijten. \u2018Ugh!\u2019 Ze smeet het beest op de grond en stampte op zijn kop, maar in plaats daarvan stampte ze op haar mes. Het lemmet brak met een scherpe krak af.", "\u2018Ze zullen je vangen,\u2019 zei de oude man. \u2018Ze zullen je vangen, en dan breken ze met hamers je benen, zodat je nooit meer kunt rennen. Dan paraderen ze met je door de straten van Shaffa, naakt, achterwaarts op een ezel, met je haar afgeschoren, terwijl de mensen langs de straten staan en je uitschelden.\u2019", "Ze keek hem fronsend aan, maar Yulwei ging door. \u2018Ze zullen je laten verhongeren in een kooi voor het paleis, bakkend in de hete zon, terwijl de goede burgers van Gurkhul je sarren en op je spugen en mest naar je smijten door de tralies. Misschien geven ze je pis te drinken, als je geluk hebt. En als je eindelijk sterft, zullen ze je laten wegrotten en zullen de vliegen je stukje bij beetje opeten, en alle andere slaven zullen zien hoe vrijheid eruitziet en besluiten dat ze beter af zijn waar ze zitten.\u2019", "Ferro was het zat. Laat ze maar komen, en die Eter ook. Ze zou niet sterven in een kooi. Ze zou haar eigen keel doorsnijden als het zover kwam. Ze draaide hem met een boze blik de rug toe en greep de schep, waarna ze verbeten verderging met het laatste graf. Even later was het diep genoeg.", "Diep genoeg voor het stuk tuig dat erin zou liggen rotten.", "Ze draaide zich om. Yulwei knielde neer bij de stervende soldaat en gaf hem water te drinken uit de buidel voor zijn borst.", "\u2018Verdomme!\u2019 schreeuwde ze. Ze beende naar hem toe, met haar handen om het handvat van de schep geklemd.", "De oude man stond op toen ze naderbij kwam. \u2018Genade\u2026\u2019 kraakte de soldaat, die zijn hand uitstak.", "\u2018Ik zal je genade geven!\u2019 De rand van haar schep beet diep in zijn schedel. Zijn lichaam schokte een keer en bleef stilliggen. Ze draaide zich met een triomfantelijke blik naar de oude man om. Hij keek haar droevig aan. Er was iets in zijn ogen te zien. Medelijden, misschien.", "\u2018Wat wil je, Ferro Maljinn?\u2019", "\u2018H\u00e8?\u2019", "\u2018Waarom deed je dat?\u2019 Yulwei wees naar de dode man. \u2018Wat wil je?\u2019", "\u2018Wraak.\u2019 Ze spuugde het woord uit.", "\u2018Op hen allemaal? Op de hele natie van Gurkhul? Elke man, vrouw en kind?\u2019", "\u2018Allemaal!\u2019", "De oude man keek om zich heen naar de lijken. \u2018Dan moet je wel heel tevreden zijn over je werk van vandaag.\u2019", "Ze forceerde een glimlach op haar gezicht. \u2018Ja.\u2019 Maar ze was niet erg blij. Ze kon zich niet herinneren hoe dat voelde. De glimlach voelde vreemd, onvertrouwd, scheef.", "\u2018En is wraak alles waar je aan denkt, elke minuut van de dag, je enige wens?\u2019", "\u2018Ja.\u2019", "\u2018Ze pijn doen? Ze doden? Ze afmaken?\u2019", "\u2018Ja!\u2019", "\u2018Wil je niets voor jezelf?\u2019", "Ze zweeg even. \u2018H\u00e8?\u2019", "\u2018Voor jezelf. Wat wil jij?\u2019", "Ze keek de oude man argwanend aan, maar er schoot haar geen antwoord te binnen. Yulwei schudde droevig zijn hoofd. \u2018Het lijkt me, Ferro Maljinn, dat je nog net zo'n slaaf bent als je ooit was. Of ooit zou kunnen zijn.\u2019 Hij ging met gekruiste benen op een rotsblok zitten.", "Ze staarde hem een tijdje verward aan. Toen kwam de woede weer boven, heet en geruststellend. \u2018Als je hier bent om te helpen, kun je me helpen hen te begraven!\u2019 Ze wees naar de drie bloedige lijken die naast de graven lagen.", "\u2018O, nee. Dat is jouw werk.\u2019", "Ze wendde zich af van de oude man, vloekte binnensmonds en liep naar haar vroegere kameraden. Ze greep Shebeds lijk onder de armen en sleepte hem naar het eerste graf, waarbij zijn hakken twee groeven trokken in het stof. Toen ze bij het gat was, rolde ze hem erin. Alugai was de volgende. Er liep een stroom droog zand over hem heen toen hij onder in het graf belandde.", "Ze draaide zich om naar het karkas van Nasar. Hij was gedood door een zwaard over zijn gezicht. Ferro vond eigenlijk dat hij er qua uiterlijk op vooruit was gegaan.", "\u2018Dat lijkt me een goeie kerel,\u2019 zei Yulwei.", "\u2018Nasar.\u2019 Ze lachte zonder vermaak. \u2018Een verkrachter, een dief, een lafaard.\u2019 Ze verzamelde wat speeksel en spuugde hem in zijn dode gezicht. Het spetterde zachtjes op zijn voorhoofd. \u2018Veruit de ergste van de drie.\u2019 Ze keek naar de graven. \u2018Maar het waren allemaal smeerlappen.\u2019", "\u2018Leuk gezelschap zoek je op.\u2019", "\u2018De opgejaagden hebben niet de luxe hun metgezellen te kunnen uitkiezen.\u2019 Ze staarde naar Nasars bloedige gezicht. \u2018Je neemt wat je krijgen kunt.\u2019", "\u2018Als je zo'n hekel aan ze had, waarom laat je ze dan niet liggen voor de gieren, zoals die anderen?\u2019 Yulwei maakte een armgebaar naar de dode soldaten op de grond.", "\u2018Je begraaft je eigen mensen.\u2019 Ze zette haar voet tegen Nasar en gaf hem een zet. Hij rolde met zwaaiende armen om en belandde op zijn buik in het graf. \u2018Zo is het altijd geweest.\u2019", "Ze pakte de schep en begon de rotsige aarde op zijn rug te kieperen. Ze werkte in stilte, terwijl het zweet over haar gezicht stroomde en op de grond droop. Yulwei keek naar haar terwijl de gaten werden gevuld. Drie extra bergjes aarde in de woestijn. Ze smeet de schep opzij, die tegen een van de dode soldaten stuiterde en tussen de stenen belandde. Een wolkje zwarte vliegen zoemde kwaad op van het lijk en landde weer.", "Ferro greep haar boog en pijlen en slingerde ze over haar schouder. Ze pakte de waterbuidel, controleerde zorgvuldig het gewicht en hing die ook over haar schouder. Toen ging ze de lijken van de soldaten langs. Een van hen, de leider zo te zien, had een mooi kromzwaard. Hij had het niet eens kunnen trekken voordat haar pijl hem in zijn keel had geraakt. Ferro trok het nu en probeerde het uit met een paar halen door de lucht. Het was een uitstekend wapen: goed in balans, de lange kling glinsterde dodelijk scherp, van goed metaal dat de zon ving. Hij had ook een bijpassend mes. Ze pakte de wapens en stak ze achter haar riem.", "Bij de andere lijken viel niet veel te halen. Ze sneed haar pijlen eruit waar dat kon. Ze vond een paar munten, maar die smeet ze weg. Ze zou ze alleen maar moeten meetorsen, en wat moest ze hier in de Steenwoestijn kopen? Zand? Meer was er niet, en het was gratis.", "Ze hadden een beetje voedsel bij zich, maar niet eens voldoende voor een hele dag. Dat betekende dat er nog anderen moesten zijn, waarschijnlijk een heleboel, en niet ver weg. Yulwei vertelde de waarheid, maar dat maakte haar niet uit.", "Ze draaide zich om en begon naar het zuiden te lopen, de heuvel af naar de grote woestijn, en liet de oude man achter zich.", "\u2018Je gaat de verkeerde kant op,\u2019 zei hij.", "Ze bleef staan en tuurde naar hem in de felle zon. \u2018Komen die soldaten er dan niet aan?\u2019", "Yulweis ogen fonkelden. \u2018Er zijn vele manieren om onopgemerkt te blijven, zelfs hierbuiten in de Steenwoestijn.\u2019", "Ze keek naar het noorden, over de kale vlakte beneden. In de richting van Gurkhul. Er was mijlenver geen heuveltje, geen boom of zelfs maar amper een struikje te zien. Geen enkele plek om je te verschuilen. \u2018Onopgemerkt, zelfs door een Eter?\u2019", "De oude man lachte. \u2018Vooral voor die arrogante varkens. Ze zijn niet half zo slim als ze denken. Hoe denk je dat ik hier ben gekomen? Ik ben door ze heen, tussen ze door, om ze heen gekomen. Ik ga en sta waar ik wil, en ik neem mee wie ik wil.\u2019", "Ze zette haar hand boven haar ogen en tuurde naar het zuiden. De woestijn strekte zich uit tot in de verte en daar voorbij. Ferro kon hier in de wildernis wel overleven, net, maar daarbuiten in die oven van verstuivend zand?", "De oude man scheen haar gedachten te lezen. \u2018Dan is er altijd nog het eindeloze zand. Ik ben het eerder overgestoken. Het is te doen. Maar niet door jou.\u2019", "Hij had gelijk, verdomme. Ferro was slank en taai als een boogpees, maar dat betekende alleen maar dat ze wat langer in kringetjes kon blijven rondlopen voordat ze dood omviel. De woestijn was een betere plek om te sterven dan een kooi voor het paleis, maar niet veel beter. Ze wilde in leven blijven.", "Ze had nog dingen te doen.", "De oude man zat daar, met gekruiste benen, te glimlachen. Wat was hij? Ferro vertrouwde niemand, maar als hij van plan was haar aan de keizer uit te leveren, dan had hij haar ook op haar hoofd kunnen slaan terwijl ze aan het graven was in plaats van zijn komst aan te kondigen. Hij had magie, dat had ze zelf gezien, en een kleine kans was beter dan helemaal geen.", "Maar wat zou hij ervoor terug willen? De wereld had Ferro nog nooit iets gratis gegeven, en ze verwachtte niet dat dat ineens was veranderd. Ze kneep haar ogen tot spleetjes. \u2018Wat wil je van mij, Yulwei?\u2019", "De oude man lachte. Die lach begon haar op de zenuwen te werken. \u2018Laten we het erop houden dat ik je een gunst heb verleend. Later kun jij dan iets voor mij doen.\u2019", "Dat antwoord was verschrikkelijk vaag, maar als je leven in de waagschaal ligt, pak je aan wat je wordt aangeboden. Ze vond het verschrikkelijk om haar lot in handen van iemand anders te leggen, maar het leek erop dat ze geen keus had.", "Niet als ze deze week nog wilde overleven, althans.", "\u2018Wat doen we?\u2019", "\u2018We moeten wachten tot het donker wordt.\u2019 Yulwei keek naar de lijken op de grond en trok zijn neus op. \u2018Maar misschien niet hier.\u2019", "Ferro haalde haar schouders op en ging op het middelste graf zitten. \u2018Dit is prima,\u2019 zei ze. \u2018Ik vind het wel leuk om de gieren te zien eten.\u2019", "De heldere nachthemel was bezaaid met felle sterren en de lucht werd koel, of zelfs koud. Op de donkere, stoffige vlakte eronder brandden vuren; een kromme rij vuren die hen leken tegen te houden langs de rand van de woestijn. Zij, Yulwei, de tien lijken en de drie graven zaten vast op de helling. Morgen, als het eerste licht over het verdroogde land kroop, zouden de soldaten die vuren achterlaten en behoedzaam naar de heuvels sluipen. Als Ferro daar nog was als ze aankwamen, zou ze zeker gedood worden, of erger nog, gevangengenomen. Ze kon in haar eentje niet op tegen zoveel mannen, nog afgezien van het feit dat ze een Eter bij zich hadden.", "Ze gaf het niet graag toe, maar haar leven lag nu in Yulweis handen.", "Hij tuurde naar de sterren. \u2018Het is tijd,\u2019 zei hij.", "Ze scharrelden in het donker de rotsige helling af en zochten zich zorgvuldig een weg tussen de rotsblokken en af en toe een halfdood, verweerd struikje door. Noordwaarts, in de richting van Gurkhul. Yulwei bewoog zich verrassend snel en ze moest bijna draven om hem bij te houden, met haar blik gefixeerd op de grond om niet te struikelen over de droge stenen. Toen ze eindelijk onder aan de heuvel waren en ze opkeek, zag ze dat Yulwei haar naar de linkerrand van het kampement leidde, waar de meeste vuren waren.", "\u2018Wacht,\u2019 fluisterde ze terwijl ze zijn schouder greep. Ze wees naar de rechterkant. Daar waren minder vuren, en het zou gemakkelijker zijn ertussendoor te sluipen. \u2018Waarom niet die kant op?\u2019", "Ze zag alleen Yulweis witte tanden toen hij in het donker glimlachte. \u2018O, nee, Ferro Maljinn. Daar zijn de meeste soldaten\u2026 en onze andere vriend.\u2019 Hij deed geen moeite om te fluisteren, en daar werd ze zenuwachtig van. \u2018Daar verwachten ze dat je zult proberen te passeren als je besluit naar het noorden te gaan. Maar ze verwachten je niet. Ze denken dat je naar het zuiden zult gaan, de woestijn in om daar te sterven, liever dan het risico te nemen gevangengenomen te worden, zoals je inderdaad zou hebben gedaan als ik er niet was geweest.\u2019", "Yulwei draaide zich om en liep verder, en zij sloop achter hem aan, zo laag mogelijk bij de grond. Toen ze dichter bij de vuren kwamen, zag ze dat de oude man gelijk had gehad. Er zaten wel gestalten om sommige kampvuren, maar niet veel. De oude man beende vol vertrouwen naar vier vuren helemaal aan de linkerkant, slechts \u00e9\u00e9n ervan met mannen eromheen. Hij deed geen moeite om te sluipen, zijn armbanden rinkelden en zijn blote voeten kletsten luid op de droge aarde. Ze waren nu bijna dichtbij genoeg om de gezichten van de drie mannen rond het vuur te zien. Yulwei kon ieder moment opgemerkt worden. Ze siste naar hem om zijn aandacht te trekken, ervan overtuigd dat de mannen het zouden horen.", "Yulwei draaide zich om en keek haar in het vage schijnsel van het vuur verwonderd aan. \u2018Wat?\u2019 vroeg hij. Ze kromp ineen en wachtte tot de soldaten opsprongen, maar ze kletsten gewoon verder. Yulwei keek naar hen. \u2018Ze zien ons niet, horen ons niet, behalve als je in hun oor gaat schreeuwen. We zijn veilig.\u2019 Hij draaide zich om en liep door, met een grote boog om de soldaten heen. Ferro volgde, maar uit gewoonte liep ze voorovergebogen en geruisloos.", "Toen Ferro dichter bij het vuur kwam, kon ze verstaan waar de soldaten het over hadden. Ze vertraagde haar pas en luisterde. Ze draaide zich om en liep in de richting van het vuur. Yulwei keek om. \u2018Wat doe je?\u2019 vroeg hij.", "Ferro keek naar de drie mannen. Een grote, taai uitziende veteraan, een mager, wezelig type en een eerlijk uitziende jongeman die niet echt op een soldaat leek. Hun wapens lagen op de grond, in schedes opgeborgen, niet voor het grijpen. Ze cirkelde behoedzaam om hen heen en luisterde.", "\u2018Ze zeggen dat ze niet goed bij haar hoofd is,\u2019 fluisterde de magere tegen de jonge. \u2018Ze zeggen dat ze minstens honderd man heeft vermoord. Als je een goed uitziende kerel bent, snijdt ze je levend je klokkenspel af,\u2019 hij greep in zijn kruis, \u2018en eet het voor je ogen op!\u2019", "\u2018Ach, hou toch op,\u2019 zei de grote. \u2018Ze komt hier niet in de buurt.\u2019 Hij wees naar de plek waar de vuren meer verspreid waren en liet zijn stem dalen tot een fluistering. \u2018Ze gaat naar h\u00e9m toe, als ze al deze kant op komt.\u2019", "\u2018Nou, ik hoop van niet,\u2019 zei de jongere. \u2018Leven en laten leven, vind ik.\u2019", "De magere man fronste zijn voorhoofd. \u2018En al die goeie kerels die ze heeft vermoord dan? En vrouwen en kinderen? Had ze die dan niet moeten laten leven?\u2019 Ferro knarste op haar tanden. Ze had nog nooit kinderen gedood, voor zover ze wist.", "\u2018Nou, dat is treurig voor hen, natuurlijk. Ik zeg niet dat ze niet gepakt moet worden.\u2019 De jongeman keek zenuwachtig om zich heen. \u2018Maar misschien alleen niet door ons.\u2019", "De grote man lachte daarom, maar de magere leek het niet grappig te vinden. \u2018Ben je soms een lafaard?\u2019", "\u2018Nee,\u2019 protesteerde de jongeman boos, \u2018maar ik heb een vrouw en kinderen die van me afhankelijk zijn, en ik ga hierbuiten liever niet dood, dat is alles.\u2019 Hij grijnsde. \u2018We verwachten weer een kind. Deze keer hopen we op een jongen.\u2019", "De grote man knikte. \u2018Mijn zoon is al bijna volwassen. Ze groeien zo snel op.\u2019", "Hun gepraat over kinderen, gezinnen en hoop maakte de woede in Ferro's borst alleen maar erger. Waarom mochten die lui een leven hebben, terwijl zij niets had? Terwijl die kerels en anderen zoals zij haar alles hadden afgepakt? Ze schoof haar kromme mes uit de schede.", "\u2018Wat doe je, Ferro?\u2019 siste Yulwei.", "De jongeman keek om. \u2018Horen jullie dat?\u2019", "De grote vent lachte. \u2018Je hoort jezelf waarschijnlijk in je broek schijten.\u2019 De magere grinnikte in zichzelf en de jongeman glimlachte beschaamd. Ferro sloop tot vlak achter hem. Ze was nog maar een voet of twee bij hem vandaan, in het licht van het vuur, maar geen van de soldaten keek naar haar. Ze deed haar mes omhoog.", "\u2018Ferro!\u2019 schreeuwde Yulwei. De jongeman sprong overeind en tuurde met gefronst voorhoofd over de donkere vlakte. Hij keek Ferro recht aan, maar zijn ogen waren gericht op een plek ver achter haar. Ze kon zijn adem ruiken. Het lemmet van haar mes blonk op nog geen duim afstand van zijn stoppelige hals.", "Nu. Dit was het moment. Ze kon hem doden en de andere twee uitschakelen voor er alarm werd geslagen. Ze wist dat ze het kon. Zij waren onvoorbereid, en Ferro was er klaar voor. Dit was het moment.", "Maar haar hand bewoog niet.", "\u2018Waar heb jij last van?\u2019 vroeg de grote soldaat. \u2018Er is daarbuiten niks.\u2019", "\u2018Ik had durven zweren dat ik iets hoorde,\u2019 zei de jongeman, nog altijd recht in haar gezicht kijkend.", "\u2018Wacht!\u2019 schreeuwde de magere soldaat, die opsprong en wees. \u2018Daar is ze! Recht voor je!\u2019 Ferro verstijfde even en staarde hem aan, maar toen begonnen hij en de grote man te lachen. De jonge soldaat trok een schaapachtig gezicht, draaide zich om en ging weer zitten.", "\u2018Ik dacht dat ik iets hoorde, dat is alles.\u2019", "\u2018Er is niemand,\u2019 zei de grote man. Ferro begon langzaam achteruit te lopen. Ze voelde zich misselijk en had een mond vol zuur spuug, en haar hoofd bonsde. Ze stopte het mes weer in de schede, draaide zich om en wankelde weg, gevolgd door een zwijgende Yulwei.", "Toen het licht van de vuren en het geroezemoes van gesprekken waren vervaagd, bleef ze staan en liet zich op de harde grond zakken. Er stond een koude wind op de kale vlakte. Prikkend stof waaide in haar gezicht, maar ze merkte het amper. De haat en woede waren verdwenen, voorlopig, maar ze hadden een leemte achtergelaten, en ze had niets om die op te vullen. Ze voelde zich leeg, koud, misselijk en alleen. Ze sloeg haar armen om haar schouders, wiegde zachtjes heen en weer en deed haar ogen dicht. Maar de duisternis bracht geen troost.", "Toen voelde ze de hand van de oude man op haar schouder.", "Normaal gesproken zou ze zijn weggedoken, had ze hem afgeschud en gedood als ze kon. Maar de kracht had haar verlaten. Ze keek knipperend met haar ogen op. \u2018Er is niks van me over. Wat ben ik?\u2019 Ze drukte haar hand tegen haar borst, maar voelde het amper. \u2018Binnen in mij zit niks.\u2019", "\u2018Grappig dat je dat zegt.\u2019 Yulwei keek glimlachend op naar de sterren. \u2018Ik begon juist te denken dat daarbinnen iets zat wat het redden waard was.\u2019"], "Text/chap20.html": ["De gerechtigheid van de koning", "Zodra hij het Maarschalkplein bereikte, besefte Jezal dat er iets niet klopte. Het was nooit ook maar half zo druk voor een vergadering van de Open Raad. Hij keek naar de groepjes mensen in mooie kleding terwijl hij langs rende, een beetje laat en buiten adem van zijn lange trainingssessie; de stemmen klonken gedempt en de gezichten stonden gespannen en verwachtingsvol.", "Hij baande zich een weg door de menigte naar de Herenkoepel, wantrouwig kijkend naar de wachters aan weerszijden van de ingelegde deuren. Zij zagen er in ieder geval nog net zo uit als altijd, verborgen achter hun vizieren. Hij liep door de hal, waar levendig gekleurde wandtapijten lichtjes wapperden in de tocht, ging de binnendeuren door en betrad de enorme, koele ruimte erachter. Zijn voetstappen maakten tikkende echo's tegen de vergulde koepel toen hij zich door het middenpad naar de grote tafel haastte. Jalenhorm stond bij een van de hoge ramen en zijn gezicht werd beschenen door gekleurd licht van het gebrandschilderde glas terwijl hij fronsend naar een bank met een metalen stang aan de onderkant keek, die aan de zijkant kant op de vloer was gezet.", "\u2018Wat is er aan de hand?\u2019", "\u2018Heb je het niet gehoord?\u2019 Jalenhorms stem klonk ademloos van opwinding. \u2018Hoff zei dat er iets heel belangrijks te bespreken was.\u2019", "\u2018Wat dan? Angland? De Noordmannen?\u2019", "De grote man schudde zijn hoofd. \u2018Weet ik niet, maar we zullen het gauw merken.\u2019", "Jezal fronste zijn voorhoofd. \u2018Ik hou niet van verrassingen.\u2019 Zijn blik kwam tot rust op de mysterieuze bank. \u2018Waar is die voor?\u2019", "Op dat moment zwaaiden de grote deuren open en naderde er een stroom raadsleden over het middenpad. De gebruikelijke mengeling, nam Jezal aan, al leken ze wat daadkrachtiger. De jongere zoons, de betaalde afgevaardigden\u2026 zijn adem stokte. Er liep een lange man vooraan, zelfs in dit verheven gezelschap rijk uitgedost, met een zware gouden ketting om zijn schouders en een gewichtige frons op zijn gezicht.", "\u2018Heer Brock zelf,\u2019 fluisterde Jezal.", "\u2018En daar is heer Isher.\u2019 Jalenhorm knikte in de richting van een rustige oude man net achter Brock, \u2018en Heugen, en Barezin. Het is iets belangrijks. Dat moet wel.\u2019", "Jezal haalde diep adem toen vier van de machtigste edelen van de Unie op de eerste rij plaatsnamen. Hij had nog nooit zo'n goede opkomst bij de Open Raad meegemaakt. Er was amper een vrije zitplaats op de halfronde kring van banken. Hoog boven hen vormde de openbare galerij een ononderbroken ring van nerveuze gezichten.", "Nu kwam Hoff de deuren binnen en het gangpad door, en hij was niet alleen. Rechts van hem schreed een lange man, slank en trots, met een lange, smetteloos witte jas en een bos wit haar. Hoofdlector Sult. Links van hem liep een enigszins gebogen man met een lange grijze baard, gekleed in een zwart met gouden mantel, die zwaar op een wandelstok leunde. Hoogrechter Marovia. Jezal kon zijn ogen niet geloven. Drie leden van de Gesloten Raad, hier.", "Jalenhorm nam snel zijn plaats in toen de klerken hun last van registerboeken en papieren op het gewreven tafelblad deponeerden. De schatmeester liet zich in zijn stoel zakken en riep meteen om wijn. Het hoofd van de Koninklijke Inquisitie beende met een flauwe glimlach om zijn lippen naar een hoge stoel naast hem. Hoogrechter Marovia liet zich langzaam in een andere stoel zakken, maar hij bleef fronsen. Het volume van ongerust geroezemoes in de zaal ging een stapje omhoog, de gezichten van de hoge heren op de voorste rij stonden grimmig en argwanend. De omroeper nam zijn plaats voor de tafel in. Het was niet de gebruikelijke imbeciel in zijn felgekleurde kleding, maar een donkere, bebaarde man met een tonronde borstkas. Hij tilde zijn staf hoog op en sloeg ermee op de tegels, luid genoeg om de doden te wekken.", "\u2018Ik open deze vergadering van de Open Raad van de Unie. Orde in de zaal!\u2019 brulde hij. Het geroezemoes stierf geleidelijk weg.", "\u2018Er valt maar \u00e9\u00e9n zaak te bespreken vanochtend,\u2019 zei de schatmeester, die van onder zijn zware wenkbrauwen streng naar de zaal tuurde, \u2018een zaak van rechtvaardigheid van de koning.\u2019 Er werd hier en daar gemompeld. \u2018Een zaak aangaande de koninklijke licentie voor de handel in de stad Westhaven.\u2019 Het geroezemoes nam toe: boos gefluister, onbehaaglijk geschuifel van edele achterwerken op bankjes, het bekende gekras van pennen in de grote registerboeken. Jezal zag heer Brocks wenkbrauwen naar elkaar toe kruipen en de mondhoeken van heer Heugen omlaagduiken. Ze leken hier niet blij mee te zijn. De schatmeester snoof en nam een slok wijn, wachtend tot het geroezemoes ophield. \u2018Ik ben niet de meest geschikte man om over deze kwestie te spreken, maar\u2026\u2019", "\u2018Nee, inderdaad!\u2019 snauwde heer Isher scherp, terwijl hij met een boze blik verschoof op zijn zitplaats in de voorste rij.", "Hoff pinde de oude man met zijn blik vast. \u2018Daarom laat ik iemand aan het woord die dat wel is! Mijn collega uit de Gesloten Raad, hoofdlector Sult.\u2019", "\u2018De Open Raad erkent hoofdlector Sult!\u2019 brulde de omroeper terwijl het hoofd van de Inquisitie statig de trap van de verhoging af schreed en de tegelvloer betrad, vriendelijk glimlachend naar de boze gezichten die hem aankeken.", "\u2018Heren,\u2019 begon hij met trage, muzikale stem, en hij hielp zijn woorden de zaal in met soepele bewegingen van zijn handen, \u2018de afgelopen zeven jaar, sinds onze glorieuze overwinning in de oorlog met Gurkhul, is de exclusieve koninklijke licentie voor de handel in Westhaven in handen geweest van het eerbare Manufacturiersgilde.\u2019", "\u2018En dat hebben ze uitstekend gedaan!\u2019 schreeuwde heer Heugen.", "\u2018Zij hebben die oorlog voor ons gewonnen!\u2019 gromde Barezin, die met een vlezige vuist naast zich op de bank sloeg.", "\u2018Uitstekend werk!\u2019", "\u2018Uitstekend!\u2019 riepen nog andere mensen.", "De hoofdlector knikte terwijl hij wachtte tot het tumult wegstierf. \u2018Inderdaad, dat is waar,\u2019 zei hij, als een danser over de tegels ijsberend, terwijl zijn woorden krassend hun weg naar de bladzijden van de registerboeken vonden. \u2018Ik zou wel de laatste zijn om dat te ontkennen. Uitstekend werk.\u2019 Hij draaide zich abrupt om, en de panden van zijn witte jas flapperden terwijl hij zijn gezicht in een woeste grauw vertrok. \u2018Ze hebben uitstekend de belastingen van de koning ontdoken!\u2019 schreeuwde hij. Het publiek hield collectief de adem in.", "\u2018Ze hebben uitstekend de wetten van de koning aan hun laars gelapt!\u2019 Nog een geschokte kreet, maar nu luider.", "\u2018Ze hebben uitstekend hoogverraad gepleegd!\u2019 Er brak een storm van protest uit, van schuddende vuisten in de lucht en papieren die op de grond werden gesmeten. Rood aangelopen gezichten keken omlaag vanaf de openbare galerij, verhitte gezichten brulden vanaf de banken voor de hoge tafel. Jezal staarde om zich heen, niet zeker of hij het wel goed had verstaan.", "\u2018Hoe durf je, Sult!\u2019 brulde heer Brock tegen de hoofdlector, die rustig de trap naar de verhoging weer op liep, met nog altijd die flauwe glimlach om zijn lippen.", "\u2018We willen bewijzen zien!\u2019 schreeuwde heer Heugen. \u2018We eisen gerechtigheid!\u2019", "\u2018De gerechtigheid van de koning!\u2019 riepen mensen achterin.", "\u2018U moet ons bewijs leveren!\u2019 schreeuwde Isher toen het lawaai begon weg te sterven.", "De hoofdlector greep het achterpand van zijn witte gewaad, en het fijne materiaal bolde om hem op toen hij zich soepel weer in zijn stoel liet zakken. \u2018O, maar dat zijn we ook van plan, heer Isher!\u2019", "De zware grendel van een zijdeur werd met een echo\u00ebnde knal opzijgeschoven. Er klonk geruis toen heren en afgevaardigden opstonden om te zien wat er aan de hand was. Mensen op de openbare galerij hingen over de balustrade heen, soms gevaarlijk ver in hun gretigheid om iets te zien. Het werd stil in de zaal. Jezal slikte. Er klonk geschraap, geklop, gekletter in de gang achter de deur, en vervolgens kwam er een vreemde, sinistere stoet uit de duisternis tevoorschijn.", "Sand dan Glokta liep voorop, hinkend als altijd en zwaar leunend op zijn stok, maar met hooggeheven hoofd en een scheve, tandeloze grijns op zijn ingevallen gezicht. Drie mannen schuifelden achter hem aan, aan handen en blote voeten geketend, kletterend en rammelend in de richting van de hoge tafel. Hun hoofden waren kaalgeschoren en ze droegen bruine jute kleding. De kleren van de boeteling. Verraders die hadden bekend.", "De eerste gevangene likte over zijn lippen, zijn ogen schoten alle kanten op en hij was bleek van angst. De tweede, kleiner en gedrongen, strompelde voort, met zijn linkerbeen achter zich aan slepend, voorovergebogen met openhangende mond. Jezal zag een dun sliertje kwijl van zijn lip druipen en op de tegels spetteren. De derde man, angstwekkend mager en met enorme donkere kringen onder zijn ogen, staarde sloom om zich heen, knipperend met grote ogen die niets schenen te zien. Jezal herkende de man achter de drie gevangenen meteen: de grote albino van die nacht op straat. Jezal verplaatste zijn gewicht van de ene voet naar de andere; hij had het plotseling koud en voelde zich niet op zijn gemak.", "Nu werd het doel van het bankje duidelijk. De drie gevangenen zakten erop neer, en de albino hurkte en sloeg hun boeien vast aan de stang aan de onderkant. Het was volkomen stil in de zaal. Alle ogen waren gericht op de kreupele inquisiteur en zijn drie gevangenen.", "\u2018Ons onderzoek begon enkele maanden geleden,\u2019 zei hoofdlector Sult, die er oneindig veel genoegen in scheen te scheppen het publiek zo volledig in zijn ban te hebben. \u2018Een eenvoudige zaak van wat afwijkende boekhoudingen. Ik zal u niet vervelen met de details.\u2019 Hij glimlachte naar Brock, naar Isher, naar Barezin. \u2018Ik weet dat u het allemaal heel druk hebt. Wie had dan ook kunnen denken dat zoiets kleins ons hierheen zou leiden? Wie zou hebben verwacht dat de wortels van het verraad zo diep gingen?\u2019", "\u2018Inderdaad,\u2019 zei de schatmeester ongeduldig, opkijkend van zijn beker. \u2018Inquisiteur Glokta, het woord is aan u.\u2019", "De omroeper sloeg met zijn staf op de tegels. \u2018De Open Raad van de Unie erkent Sand dan Glokta, vrijgesteld inquisiteur!\u2019", "De kreupele wachtte beleefd tot het gekras van de pennen van de klerken stilviel, leunend op zijn stok midden op de vloer en kennelijk niet onder de indruk van het belang van deze gelegenheid. \u2018Sta op en treed de Open Raad tegemoet,\u2019 zei hij tegen de eerste gevangene.", "De doodsbange man sprong met rammelende ketens op, likkend over zijn bleke lippen en starend naar de gezichten van de heren op de eerste rij. \u2018Uw naam?\u2019 vroeg Glokta.", "\u2018Salem Ruis.\u2019", "Jezals adem stokte in zijn keel. Salem Ruis? Hij kende die man! Zijn vader had in het verleden wel eens met hem te maken gehad, en hij bezocht ooit regelmatig hun landgoed! Jezal keek met stijgend afgrijzen naar de doodsbange, kaalgeschoren verrader. Hij dacht terug aan de mollige, goedgeklede koopman, die altijd een grapje achter de hand had. Hij was het, zonder enige twijfel. Hun blikken kruisten elkaar heel even, en Jezal keek onbehaaglijk de andere kant op. Zijn vader had met die man gesproken, bij hen thuis! Had hem de hand gedrukt! Beschuldigingen van verraad zijn net ziekten; je kunt ermee aangestoken worden door alleen maar in dezelfde kamer te zijn! Zijn blik werd onhoudbaar teruggetrokken naar dat onbekende maar tegelijkertijd verschrikkelijk bekende gezicht. Hoe durfde hij een verrader te zijn, die klootzak?", "\u2018U bent lid van het eerbare Manufacturiersgilde?\u2019 vervolgde Glokta, die een spottende draai gaf aan het woord \u2018eerbare\u2019.", "\u2018Dat w\u00e1s ik,\u2019 mompelde Ruis.", "\u2018Wat was uw rol in het gilde?\u2019 De kaalgeschoren manufacturier keek wanhopig om zich heen. \u2018Uw rol?\u2019 drong Glokta aan, en zijn stem kreeg een harde klank.", "\u2018Ik heb met anderen samengespannen om te frauderen tegen de koning!\u2019 riep de koopman handenwringend. Er trok een schokgolf door de zaal. Jezal slikte een zure smaak in zijn mond weg. Hij zag Sult naar hoogrechter Marovia grijnzen. Het gezicht van de man was onpeilbaar als een steen, maar hij balde zijn vuisten op de tafel voor zich. \u2018Ik heb verraad gepleegd! Voor geld! Ik heb gesmokkeld, mensen omgekocht, gelogen\u2026 Dat deden we allemaal!\u2019", "\u2018Allemaal!\u2019 Glokta loerde naar de verzamelde raadsleden. \u2018En als iemand van u dat mocht betwijfelen, dan hebben we registers en documenten en cijfers. In het Huis van Vragen ligt een kamer er vol mee. Een kamer vol geheimen, en schuld, en leugens.\u2019 Hij schudde langzaam zijn hoofd. \u2018Bedroevend leesvoer, kan ik u wel vertellen.\u2019", "\u2018Ik moest wel!\u2019 schreeuwde Ruis. \u2018Ze hebben me gedwongen! Ik had geen keus!\u2019", "De kreupele inquisiteur keek fronsend naar zijn publiek. \u2018Natuurlijk hebben ze u gedwongen. We beseffen best dat u maar \u00e9\u00e9n baksteen was in dit huis van schande. Er is recent een aanslag op u gepleegd, nietwaar?\u2019", "\u2018Ze wilden me vermoorden!\u2019", "\u2018Wie wilde dat?\u2019", "\u2018Die man!\u2019 jammerde Ruis met overslaande stem, met een trillende vinger wijzend naar de gevangene naast zich terwijl hij zo ver bij hem vandaan ging als zijn ketens hem toestonden. \u2018Hij was het! Hij!\u2019 De boeien rammelden toen hij met zijn arm zwaaide, en er vloog spuug uit zijn mond. Er klonk weer een uitbarsting van boze stemmen, deze keer luider. Jezal zag dat de middelste gevangene zijn hoofd liet hangen en opzij begon te zakken, maar de enorme albino greep hem vast en zette hem weer rechtop.", "\u2018Word wakker, meester Carpi!\u2019 schreeuwde Glokta. Het knikkende hoofd kwam langzaam omhoog. Een onbekend gezicht, vreemd opgezwollen en met ernstige acnelittekens. Jezal merkte walgend op dat zijn vier voortanden ontbraken, net als bij Glokta.", "\u2018U komt uit Talins, nietwaar, in Styria?\u2019 De man knikte langzaam, redeloos, als iemand die half slaapt. \u2018U laat zich betalen om mensen te vermoorden, nietwaar?\u2019 Hij knikte weer. \u2018En u was ingehuurd om tien onderdanen van zijne majesteit van het leven te beroven, onder wie deze verrader, Salem Ruis?\u2019 Er liep langzaam een stroompje bloed uit de neus van de gevangene, en zijn ogen begonnen achterover te rollen. De albino schudde aan zijn schouder en hij kwam sloom knikkend weer bij. \u2018Wat is er van de andere negen geworden?\u2019 Stilte. \u2018U hebt ze vermoord, nietwaar?\u2019 Weer een hoofdknik, begeleid door een vreemd klikgeluid uit de keel van de gevangene.", "Glokta liet langzaam zijn fronsende blik langs de gefascineerde gezichten van de raadsleden gaan. \u2018Villem dan Robb, douaneambtenaar, zijn keel van oor tot oor doorgesneden.\u2019 Hij trok een vinger over zijn hals, en een vrouw op de galerij gilde. \u2018Solimo Scandi, manufacturier, vier keer in de rug gestoken.\u2019 Hij stak vier vingers op en drukte ze tegen zijn maag, alsof hij plotseling misselijk werd. \u2018De bloedige lijst gaat nog wel even door. Allemaal vermoord, en voor niets anders dan meer winst. Wie had u ingehuurd?\u2019", "\u2018Hij,\u2019 kraakte de huurmoordenaar, die zijn gezwollen gezicht naar de magere man met de glazige ogen wendde, onderuitgezakt op het bankje naast hem en zich kennelijk niet bewust van zijn omgeving. Glokta hinkte naar hem toe, klikkend met zijn stok op de tegels.", "\u2018Hoe heet u?\u2019", "De gevangene tilde met een ruk zijn hoofd op en zijn ogen stelden scherp op het verwrongen gelaat van de inquisiteur dat boven hem hing. \u2018Gofred Hornlach!\u2019 antwoordde hij meteen, met schrille stem.", "\u2018U bent seniorlid van het Manufacturiersgilde?\u2019", "\u2018Ja!\u2019 blafte hij, redeloos naar Glokta opstarend.", "\u2018Een van de onderbevelhebbers van magister Kault, in feite?\u2019", "\u2018Ja!\u2019", "\u2018Hebt u samengespannen met andere manufacturiers om te frauderen tegen zijne majesteit de koning? Hebt u een moordenaar ingehuurd om met opzet tien onderdanen van zijne majesteit te vermoorden?\u2019", "\u2018Ja! Ja!\u2019", "\u2018Waarom?\u2019", "\u2018We waren bang dat ze zouden praten over wat ze wisten\u2026 wat ze wisten\u2026 wat ze\u2026\u2019 Hornlachs lege blik ging in de richting van de gekleurde ramen. Zijn mond hield langzaam op met bewegen.", "\u2018Praten over wat ze wisten?\u2019 spoorde de inquisiteur hem aan.", "\u2018Over de verraderlijke activiteiten van het gilde!\u2019 kwaakte de manufacturier. \u2018Over ons verraad! Over de activiteiten van het gilde\u2026 verraderlijke\u2026 activiteiten\u2026\u2019", "Glokta onderbrak hem scherp. \u2018Handelde u alleen?\u2019", "\u2018Nee! Nee!\u2019", "De inquisiteur klopte met zijn stok op de grond en boog zich naar voren. \u2018Wie gaf de bevelen?\u2019", "\u2018Magister Kault!\u2019 schreeuwde Hornlach meteen, \u2018hij gaf de bevelen!\u2019 Er klonken geschrokken kreten uit het publiek. Hoofdlector Sult glimlachte wat breder. \u2018Het was de magister!\u2019 De pennen krasten meedogenloos. \u2018Het was Kault! Hij gaf de bevelen! Alle bevelen! Magister Kault!\u2019", "\u2018Dank u, meester Hornlach.\u2019", "\u2018De magister! Hij gaf de bevelen! Magister Kault! Kault! Kault!\u2019", "\u2018Genoeg!\u2019 grauwde Glokta. Zijn gevangene zweeg. Het was stil in de zaal.", "Hoofdlector Sult wees naar de drie gevangenen. \u2018Daar is uw bewijs, mijne heren!\u2019", "Heer Brock sprong op. \u2018Dit is een schijnvertoning!\u2019 brulde hij. \u2018Dit is een belediging!\u2019 Maar er klonken maar weinig instemmende kreten, en degene die wel klonken, waren halfhartig. Heer Heugen viel op door zijn zwijgen en scheen zeer ge\u00efnteresseerd te zijn in het fijne leer van zijn schoenen. Barezin was achteruitgeschoven op zijn zitplaats en leek nog maar half zo groot als even daarvoor. Heer Isher staarde naar de muur, met een verveelde blik aan zijn zware gouden ketting prutsend, alsof het lot van het Manufacturiersgilde hem niet langer interesseerde.", "Brock richtte zich tot de hoogrechter zelf, die roerloos in zijn stoel aan de hoge tafel zat. \u2018Heer Marovia, ik smeek u! U bent een redelijk man! Maak een eind aan deze\u2026 schertsvertoning!\u2019", "Het werd weer stil in de zaal terwijl iedereen wachtte op het antwoord van de oude man. Hij fronste zijn voorhoofd en streek over zijn lange baard. Hij keek naar de grijnzende hoofdlector. Hij schraapte zijn keel. \u2018Ik leef met u mee, heer Brock, werkelijk waar, maar het schijnt vandaag geen dag te zijn voor redelijke lieden. De Gesloten Raad heeft de zaak onderzocht en is overtuigd. Mijn handen zijn gebonden.\u2019", "Brock bewoog zwijgend zijn lippen en proefde de nederlaag. \u2018Dit is geen gerechtigheid!\u2019 schreeuwde hij, zich omdraaiend om zich tot zijn gelijken te richten. \u2018Die mannen zijn overduidelijk gemarteld!\u2019", "Hoofdlector Sults mond vertrok minachtend. \u2018Hoe wilt u d\u00e1n dat we omgaan met verraders en misdadigers?\u2019 vroeg hij op doordringende toon. \u2018Wilt u een schild bieden, heer Brock, waar de trouwelozen zich achter kunnen verstoppen?\u2019 Hij sloeg op de tafel, alsof ook die schuldig kon zijn aan hoogverraad. \u2018Persoonlijk zal ik niet toekijken hoe onze grote natie wordt uitgeleverd aan onze vijanden! Niet aan de vijanden buiten het land, of daarbinnen!\u2019", "\u2018Weg met de manufacturiers!\u2019 riep iemand op het openbare balkon.", "\u2018Harde straffen voor de verraders!\u2019", "\u2018De gerechtigheid van de koning!\u2019 brulde een dikke man achterin. Er klonk gelach en instemmend geroep uit de zaal, geroep om harde maatregelen en strenge straffen.", "Brock speurde naar bondgenoten op de eerste rij, maar die vond hij niet. Hij balde zijn vuisten. \u2018Dit is geen gerechtigheid!\u2019 schreeuwde hij, wijzend naar de drie gevangenen. \u2018Dit is geen bewijs!\u2019", "\u2018Daar is zijne majesteit het niet mee eens!\u2019 brulde Hoff. \u2018En hij heeft uw toestemming niet nodig!\u2019 Hij stak een groot document omhoog. \u2018Hierbij is het Manufacturiersgilde ontbonden! Hun licentie is ingetrokken bij koninklijk besluit! De Koninklijke Commissie voor Handel en Commercie zal in de komende maanden aanmeldingen voor handelsrechten in de stad Westhaven in behandeling nemen. Tot het moment dat er geschikte kandidaten zijn gevonden, worden de handelsroutes beheerd door capabele, loy\u00e1le handen. De handen van de Koninklijke Inquisitie.\u2019", "Hoofdlector Sult neigde nederig het hoofd en trok zich niets aan van de woedende kreten van zowel de afgevaardigden als de mensen op de openbare galerij.", "\u2018Inquisiteur Glokta!\u2019 vervolgde de schatmeester, \u2018de Open Raad dankt u voor uw inzet, en verzoekt u in deze kwestie nog \u00e9\u00e9n dienst te verlenen.\u2019 Hoff hield een kleiner vel papier omhoog. \u2018Dit is een bevel voor de arrestatie van magister Kault, met de handtekening van de koning zelf eronder. We verzoeken u deze kwestie zo spoedig mogelijk af te handelen.\u2019 Glokta maakte een stramme buiging en pakte het papier van de schatmeester aan. \u2018U,\u2019 zei Hoff, met een blik op Jalenhorm.", "\u2018Luitenant Jalenhorm, heer!\u2019 riep de grote man, die ferm naar voren stapte.", "\u2018Ja, ja,\u2019 snauwde Hoff ongeduldig, \u2018neem twintig lijfwachten van de koning mee en begeleid inquisiteur Glokta naar de Gildehal van de Manufacturiers. Zorg dat niets of niemand zonder zijn toestemming het gebouw verlaat!\u2019", "\u2018Onmiddellijk, heer!\u2019 Jalenhorm stak de vloer over en rende door het middenpad naar de uitgang, met het gevest van zijn zwaard omklemd zodat het niet tegen zijn been botste. Glokta hinkte achter hem aan, klikkend met zijn stok op de tegels en met het arrestatiebevel voor magister Kault verfrommeld in zijn gebalde vuist geklemd. De monsterlijke albino had intussen de gevangenen overeind getrokken en leidde hen, rammelend en zwalkend, terug naar de deur waardoor ze binnen waren gekomen.", "\u2018Schatmeester!\u2019 schreeuwde Brock, die nog \u00e9\u00e9n laatste poging ondernam. Jezal vroeg zich af hoeveel geld hij wel niet moest hebben verdiend aan de manufacturiers. Hoeveel hij er nog aan hoopte te verdienen. Kennelijk een heleboel.", "Maar Hoff was onvermurwbaar. \u2018Daarmee is onze bespreking voor vandaag ten einde, mijne heren!\u2019 Marovia stond al op voordat de schatmeester was uitgesproken, blijkbaar vol ongeduld om hier weg te komen. De grote registerboeken werden dichtgeslagen. Het lot van het eerbare Manufacturiersgilde was bezegeld. Opgewonden gebabbel vulde de zaal weer, werd geleidelijk harder en al snel aangevuld met gekletter en gestamp terwijl de afgevaardigden opstonden en de zaal verlieten. Hoofdlector Sult bleef zitten en keek zijn verslagen tegenstanders na, die met tegenzin van de voorste rij opstonden. Jezal keek nog een laatste keer in de wanhopige ogen van Salem Ruis die naar de kleine deur werd geleid, maar toen rukte practicus Vorst aan zijn ketting en verdween hij in de duisternis voorbij de deur.", "Buiten op het plein was het drukker dan ooit. De opeengepakte menigte werd steeds meer opgezweept terwijl het nieuws van de ontbinding van het Manufacturiersgilde zich verspreidde naar de mensen die niet binnen waren geweest. Mensen bleven ongelovig staan of repten zich hier- of daarheen: bang, verbaasd, verward. Jezal zag een man naar hem staren, naar anderen staren, met een bleek gezicht en trillende handen. Een manufacturier misschien, of iemand die te nauw betrokken was bij de manufacturiers, zo nauw dat hij samen met hen ten val zou komen. Er zouden veel van zulke lieden zijn.", "Jezal voelde plotseling een tinteling. Ardee West stond een eindje verderop en leunde nonchalant tegen de stenen muur. Ze hadden elkaar al een tijdje niet meer gesproken, niet sinds die dronken uitbarsting van haar, en hij stond ervan te kijken hoe blij hij was om haar te zien. Ze was nu waarschijnlijk wel lang genoeg gestraft, hield hij zich voor. Iedereen verdiende de kans om zich te verontschuldigen. Hij haastte zich met een brede glimlach naar haar toe. Toen zag hij wie er bij haar stond.", "\u2018Die smeerlap!\u2019 mompelde hij in zichzelf.", "Luitenant Brint stond in zijn goedkope uniform gezellig met haar te kletsen en boog zich dichter naar Ardee toe dan Jezal passend vond. Hij onderstreepte zijn ongetwijfeld saaie verhaal met flamboyante armgebaren. Ze knikte en glimlachte, en vervolgens legde ze lachend haar hoofd in haar nek en sloeg de luitenant speels op zijn borst. Brint lachte ook, die lelijke etterbak. Ze lachten samen. Om een of andere reden voelde Jezal een scherpe steek van woede.", "\u2018Jezal, hoe gaat het met je?\u2019 riep Brint, nog altijd giechelend.", "Hij stapte naar hen toe. \u2018Kapitein Luthar, bedoel je!\u2019 spuugde hij, \u2018en hoe het met mij gaat, gaat jou niet aan! Heb je geen werk te doen?\u2019", "Brints mond bleef even stompzinnig openhangen, maar toen vertrok zijn voorhoofd in een chagrijnige frons. \u2018Ja, kapitein,\u2019 mompelde hij. Hij draaide zich om en beende weg. Jezal keek hem met nog meer minachting na dan gebruikelijk.", "\u2018Nou, dat was charmant,\u2019 zei Ardee. \u2018Zijn dat de juiste manieren in aanwezigheid van een dame?\u2019", "\u2018Ik zou het werkelijk niet weten. Hoezo? Keek er eentje toe, dan?\u2019", "Hij draaide zich naar haar om en ving heel even een zelfingenomen grijns op. Een vrij akelige gezichtsuitdrukking, alsof ze had genoten van zijn uitbarsting. Hij vroeg zich eventjes af of ze die ontmoeting op touw had gezet, met die idioot van een Brint was gaan staan waar Jezal hen zou zien, in de hoop zijn jaloezie te wekken\u2026 Maar toen glimlachte ze en begon ze te lachen, en voelde Jezal zijn woede wegsijpelen. Ze zag er heel goed uit, dacht hij, zongebruind en levendig in het zonlicht, hardop lachend, onbezorgd over wie het zou horen. Heel goed. Beter dan ooit, eigenlijk. Een toevallige ontmoeting was het geweest, wat anders? Ze pinde hem met die donkere ogen vast en zijn wantrouwen verdween. \u2018Moest je echt zo hard voor hem zijn?\u2019 vroeg ze.", "Jezal spande zijn kaken. \u2018Omhooggevallen, arrogante niemendal, waarschijnlijk niets meer dan de bastaardzoon van een rijke koopman. Geen bloed, geen geld, geen manieren\u2026\u2019", "\u2018Meer dan ik, op alle drie de punten.\u2019", "Jezal vervloekte zijn grote mond. In plaats van haar zich te laten verontschuldigen, moest hij dat nu zelf doen. Hij zocht wanhopig een weg uit deze zelfgegraven valkuil. \u2018O, maar hij is een onvoorstelbare imbeciel!\u2019 jammerde hij.", "\u2018Ach,\u2019 Jezal was opgelucht te zien dat Ardees mondhoek opkrulde in een sluwe glimlach, \u2018daar heb je ook wel gelijk in. Zullen we een eindje lopen?\u2019 Voordat hij de kans had om te reageren, haakte ze haar arm door de zijne en troonde hem mee in de richting van de Koningsweg. Jezal liet zich tussen de angstige, boze, opgewonden mensen door leiden.", "\u2018En, is het waar?\u2019 vroeg ze.", "\u2018Is wat waar?\u2019", "\u2018Dat het afgelopen is voor de manufacturiers?\u2019", "\u2018Het lijkt erop. Je oude vriend Sand dan Glokta stond er middenin. Hij heeft nogal een voorstelling gegeven, voor een kreupele.\u2019", "Ardee keek naar de grond. \u2018Je wilt hem niet tegen je hebben, of hij nou kreupel is of niet.\u2019", "\u2018Nee.\u2019 Jezal dacht weer aan Salem Ruis\u2019 doodsbange ogen, die hem wanhopig aankeken voor hij in de duisternis achter de deur verdween. \u2018Nee, dat is waar.\u2019", "Ze zwegen allebei toen ze over de laan wandelden, maar het was een prettige stilte. Hij wandelde graag met haar. Het leek niet langer belangrijk of iemand zich verontschuldigde. Misschien had ze toch wel gelijk gehad over dat schermen, een beetje. Ardee scheen zijn gedachten te lezen. \u2018Hoe gaat het met schermen?\u2019 vroeg ze.", "\u2018Niet slecht. Hoe gaat het met drinken?\u2019", "Ze trok een donkere wenkbrauw op. \u2018Uitstekend. Was daar maar ieder jaar een Wedstrijd voor, dan zou het publiek me al snel opmerken.\u2019 Jezal lachte en keek naar haar terwijl ze samen doorliepen, en zij glimlachte terug. Zo slim, zo scherp, zo vreesloos. Zo bloedmooi. Jezal vroeg zich af of er ooit een vrouw was geweest zoals zij. Had ze maar het juiste bloed, dacht hij, en wat geld. Een heleboel geld."], "Text/chap21.html": ["Ontsnappingswegen", "\u2018Doe open, in naam van zijne majesteit!\u2019 brulde luitenant Jalenhorm voor de derde keer, terwijl hij met zijn vlezige vuist op het hout bonkte. Wat een pummel. Waarom hebben grote kerels vaak zo weinig verstand? Misschien moeten ze het te vaak van hun spierkracht hebben en drogen hun hersens op als pruimen in de zon.", "De Gildehal van Manufacturiers was een indrukwekkend gebouw, op een druk plein niet ver bij de Agriont vandaan. Er had zich al een aanzienlijke menigte toeschouwers verzameld rondom Glokta en zijn gewapende geleide: nieuwsgierig, angstig, gefascineerd en nog steeds groeiend.Ze ruiken bloed, blijkbaar. Glokta's been bonsde door de inspanning omdat ze zich hierheen hadden gehaast, maar hij vermoedde dat de manufacturiers niet geheel onvoorbereid waren. Hij keek ongeduldig naar de gewapende wachters, de gemaskerde practici, de harde ogen van Vorst en de jonge officier die op de deur bonsde.", "\u2018Doe open\u2026\u2019", "Zo is het wel genoeg met die onzin. \u2018Ik denk dat ze u wel gehoord hebben, luitenant,\u2019 zei Glokta ferm, \u2018maar hebben besloten niet te reageren. Zou u zo vriendelijk willen zijn de deur in te trappen?\u2019", "\u2018Wat?\u2019 Jalenhorm gaapte hem aan en keek vervolgens naar de zware, dubbele deuren, die stevig dichtzaten. \u2018Hoe moet ik\u2026\u2019", "Practicus Vorst denderde langs hem heen. Er klonk een oorverdovend gekraak en gesplinter van hout toen hij met zijn gespierde schouder tegen een van de deuren beukte, die van de scharnieren rukte en met een klap in de ruimte erachter op de grond liet belanden.", "\u2018Zo, dus,\u2019 mompelde Glokta toen hij de deur door stapte terwijl de splinters nog neerdwarrelden. Jalenhorm volgde hem met een stomverbaasde blik, en tien gewapende soldaten liepen rammelend achter hen aan.", "Een onthutste klerk blokkeerde de gang. \u2018U kunt niet zomaar\u2026 oeff!\u2019 riep hij, toen Vorst hem aan de kant duwde en hij met zijn gezicht tegen de muur smakte.", "\u2018Arresteer die man!\u2019 schreeuwde Glokta, zwaaiend met zijn stok in de richting van de overrompelde klerk. Een van de soldaten greep hem met zijn gehandschoende vuisten ruw in zijn kraag en sleurde hem het daglicht in. Practici begonnen door de kapotte deur naar binnen te stromen, met zware stokken in hun handen en fonkelende ogen boven hun maskers. \u2018Arresteer iedereen!\u2019 schreeuwde Glokta achterom, terwijl hij zo snel mogelijk door de gang strompelde en Vorsts mannen de krochten van het gebouw in volgde.", "Door een open deur zag Glokta een koopman in een felgekleurde mantel, die met een bezweet gezicht wanhopig bezig was documenten in een laaiend vuur te scheppen. \u2018Grijp hem!\u2019 schreeuwde Glokta. Twee practici sprongen de kamer in en begonnen de man te meppen met hun stokken. Hij viel met een kreet, trok een tafel omver en schopte een stapel registerboeken om. Losse papieren en vlokken brandende as wervelden door de lucht terwijl de twee hem bleven slaan.", "Glokta haastte zich verder en hoorde overal in het gebouw kreten en tumult. Er hing een zware rooklucht, en de geur van zweet en angst. De deuren worden allemaal bewaakt, maar misschien heeft Kault een geheime ontsnappingsweg. Hij is een gladde. We moeten maar hopen dat we niet te laat zijn. Dat verdomde been van me! Niet te laat\u2026", "Glokta slaakte een kreet en grimaste van pijn toen iemand ineens zijn mantel vastgreep. \u2018Help me!\u2019 krijste de man. \u2018Ik ben onschuldig!\u2019 Bloed op een vet gezicht. Vingers die graaiden naar Glokta's mantel en dreigden hem tegen de grond te werken.", "\u2018Haal hem van me af!\u2019 schreeuwde Glokta, die zwakjes met zijn wandelstok naar de man uithaalde en klauwde naar de muur in een poging om overeind te blijven. Een van de practici sprong naar voren en sloeg de man op zijn rug.", "\u2018Ik beken!\u2019 jammerde de manufacturier toen de stok weer omhoogkwam, maar toen raakte die hem op zijn hoofd. De practicus ving zijn ineens slappe lichaam op en sleurde hem terug in de richting van de deur. Glokta haastte zich verder, met naast zich de om zich heen starende luitenant Jalenhorm. Ze kwamen bij een brede trap, die Glokta met haat bekeek. Mijn oude vijand, altijd als eerste daar waar ik aankom. Hij sleepte zich met moeite de trap op en wuifde met zijn vrije hand practicus Vorst naar voren. Een onthutste koopman werd langs hem heen gesleept en weggevoerd, iets blatend over zijn rechten en met zijn hielen schoppend tegen de traptreden.", "Glokta gleed uit en viel bijna, maar iemand greep zijn elleboog vast en hield hem overeind. Het was Jalenhorm, die nog altijd een verwarde blik op zijn brede, eerlijke gezicht droeg. Zo, dus grote kerels hebben toch hun nut. De jonge officier hielp hem verder de trap op. Glokta had niet de energie om de hulp af te slaan. Waarom zou ik? Je moet je beperkingen kennen. Er is niets nobels aan op je bek gaan. Ik kan het weten.", "Er was een grote wachtkamer boven aan de trap, weelderig ingericht met een dik vloerkleed en kleurrijke wandtapijten. Er stonden twee wachters met getrokken zwaard voor een grote deur, gekleed in de livrei van het Manufacturiersgilde. Vorst stond voor hen, met zijn handen tot grote witte vuisten gebald. Jalenhorm trok zijn zwaard toen ze op de overloop waren, stapte naar voren en ging naast de albino staan. Glokta glimlachte onwillekeurig. De tongloze folteraar en het toonbeeld van ridderlijkheid. Een onwaarschijnlijk bondgenootschap.", "\u2018Ik heb een arrestatiebevel voor Kault, ondertekend door de koning zelf.\u2019 Glokta hield het papier omhoog zodat de wachters het konden zien. \u2018Het is afgelopen met de manufacturiers. Jullie winnen er niets mee door ons de weg te versperren. Geef je zwaard af! Jullie hebben mijn woord dat jullie niets overkomt.\u2019", "De twee wachters keken elkaar onzeker aan. \u2018Geef ze af!\u2019 riep Jalenhorm, die een stukje dichterbij ging.", "\u2018Ja, al goed!\u2019 Een van de mannen bukte en schoof zijn zwaard over de vloer. Vorst ving het onder zijn voet op.", "\u2018En jij ook!\u2019 riep Glokta tegen de andere. \u2018Nu!\u2019 De wachter gehoorzaamde, schoof zijn zwaard over de vloer en stak zijn handen omhoog. Even later raakte Vorsts vuist hem op de punt van zijn kin, waarop de man bewusteloos tegen de muur sloeg.", "\u2018Maar\u2026\u2019 riep de eerste wachter. Vorst greep hem bij zijn hemd en smeet hem de trap af. Hij duikelde er halsoverkop van af, stuiterend op de treden, en belandde toen roerloos op de vloer beneden. Ik weet hoe dat voelt.", "Jalenhorm stond stokstijf stil, met zijn ogen te knipperen en zijn zwaard nog omhoog. \u2018Ik dacht dat u zei\u2026\u2019", "\u2018Laat maar. Vorst, zoek een andere weg naar binnen.\u2019", "\u2018Fffffhh.\u2019 De albino liep weg door de gang. Glokta gaf hem even tijd, schuifelde naar voren en probeerde de deur. Tot zijn grote verbazing draaide de deurklink en zwaaide de deur open.", "De kamer was het toonbeeld van overdaad en bijna zo groot als een schuur. Het pleisterwerk op het hoge plafond was bedekt met bladgoud, de boekruggen op de planken waren bezet met kostbare stenen en het monsterlijk grote meubilair was spiegelend gewreven. Alles was overdreven groot, overdreven versierd, overdreven duur. Maar wat moet je met goede smaak als je geld hebt? Er waren meerdere grote, moderne ramen, grote vlakken met weinig lood ertussen, die een schitterend uitzicht boden over de stad, de baai en de schepen daar. Magister Kault zat in zijn indrukwekkende ambtsgewaad glimlachend achter zijn reusachtige schrijftafel voor het middelste raam, deels overschaduwd door een enorme kast met het wapen van het eerbare Manufacturiersgilde in de deuren ge\u00ebtst.", "Dus hij is niet ontkomen. Ik heb hem. Ik\u2026 Er zat een touw om de dikke poot van de kast geknoopt. Glokta volgde het met zijn blik waar het over de vloer kronkelde. Het andere uiteinde was om de nek van de magister gebonden. Ah. Dus hij heeft toch een ontsnappingsweg.", "\u2018Inquisiteur Glokta!\u2019 Kault lachte piepend, nerveus. \u2018Wat een genoegen u eindelijk eens te ontmoeten! Ik heb alles over uw onderzoeken gehoord!\u2019 Zijn vingers bewogen over de knoop van het touw, controlerend of het wel stevig zat vastgebonden.", "\u2018Zit uw kraag te strak, magister? Misschien kunt u hem beter afdoen?\u2019", "Weer een piepende uiting van pret. \u2018O nee, dat denk ik niet! Ik ben niet van plan uw vragen te beantwoorden, dank u!\u2019 Vanuit zijn ooghoeken zag Glokta langzaam een zijdeur opengaan. Een grote witte hand verscheen, de vingers langzaam om de deurpost krommend. Vorst. Er is nog hoop dat we hem krijgen. Ik moet hem aan de praat houden.", "\u2018Er hoeven geen vragen meer te worden beantwoord. We weten alles al.\u2019", "\u2018Is dat zo?\u2019 giechelde de magister. De albino sloop geruisloos de kamer in, in de schaduwen langs de muur, voor Kault verborgen door de grote kast.", "\u2018We weten van Kalyne. En jullie regelingetje.\u2019", "\u2018Imbeciel! We hadden geen regeling! Hij was veel te eerzaam om zich te laten omkopen! Hij heeft nooit een mark van me willen aannemen!\u2019 Maar hoe\u2026 Kault glimlachte wee\u00efg. \u2018Sults secretaris,\u2019 zei hij, weer giechelend. \u2018Recht onder zijn neus, en ook die van jou, kreupele!\u2019 Stom, stom! De secretaris heeft de boodschappen overgebracht, hij heeft die bekentenis gezien, hij wist alles! Ik heb die slijmerige rotzak nooit vertrouwd. Dus Kalyne was loyaal.", "Glokta haalde zijn schouders op. \u2018Iedereen maakt fouten.\u2019", "De magister sneerde giftig. \u2018Fouten? Je hebt niet anders gedaan, stommeling! De wereld is helemaal niet zoals jij denkt dat hij is! Je weet niet eens aan welke kant je staat! Je weet niet eens wat de kanten zijn!\u2019", "\u2018Ik sta aan de kant van de koning, en u niet. Dat is alles wat ik hoef te weten.\u2019 Vorst was bij de kast aangekomen en drukte zich ertegenaan, met intens starende roze ogen terwijl hij probeerde om de hoek te kijken zonder zelf gezien te worden. Nog ietsje langer, nog ietsje verder\u2026", "\u2018Jij weet niks, kreupele! Een beetje sjoemelen met de belasting, een beetje omkoperij, dat is alles waar wij schuldig aan zijn!\u2019", "\u2018En de onbelangrijke kwestie van negen moorden.\u2019", "\u2018We hadden geen keus!\u2019 schreeuwde Kault. \u2018We hebben er nooit iets over te zeggen gehad! We moesten de bankiers betalen! Zij hadden ons het geld geleend, en we moesten betalen! We betalen ze al jaren! Valint en Balk, die bloedzuigers! We hebben ze alles gegeven, maar ze wilden altijd meer!\u2019", "Valint en Balk? Bankiers? Glokta keek eens naar de belachelijke overdaad in de kamer. \u2018Jij schijnt je hoofd anders leuk boven water te houden.\u2019", "\u2018Schijn! Nep! Allemaal lucht! Allemaal leugens! Het is allemaal van de bankiers! Wij zijn allemaal van de bankiers! We zijn ze duizenden mark schuldig! Miljoenen!\u2019 Kault giechelde in zichzelf. \u2018Maar nu zullen ze die wel nooit meer krijgen, h\u00e8?\u2019", "\u2018Nee, ik neem aan van niet.\u2019", "Kault boog zich over de tafel, en het touw bungelde omlaag en streek over de leren tafellegger. \u2018Zoek je misdadigers, Glokta? Zoek je verraders? Vijanden van koning en staat? Kijk maar eens in de Gesloten Raad. Kijk in het Huis van Vragen. Kijk in de universiteit. Kijk bij de banken, Glokta!\u2019 Hij zag Vorst, die op niet meer dan vier pas afstand langs de kast sloop. Zijn ogen werden groot toen hij opstond van zijn stoel.", "\u2018Grijp hem!\u2019 schreeuwde Glokta. Vorst dook over de schrijftafel heen en greep de zoom van Kaults ambtsgewaad toen de magister zich omdraaide en op het raam af sprong. We hebben hem!", "Er klonk een akelig geluid toen de mantel in Vorsts bleke vuist afscheurde. Kault leek even in de lucht te hangen toen al dat dure glas om hem heen brak, scherven en splinters glinsterden in de lucht, en toen was hij weg. Het touw ging met een klap strakstaan.", "\u2018Ffhhh!\u2019 siste Vorst, loerend naar het kapotte raam.", "\u2018Hij is gesprongen!\u2019 hijgde Jalenhorm met openhangende mond.", "\u2018Kennelijk.\u2019 Glokta strompelde naar de schrijftafel en pakte het gescheurde stuk textiel uit Vorsts hand. Van dichtbij was het helemaal niet zo schitterend: felgekleurd, maar slecht geweven.", "\u2018Wie had dat gedacht?\u2019 mompelde Glokta in zichzelf. \u2018Slechte kwaliteit.\u2019 Hij hinkte naar het raam en tuurde door het gat. Twintig voet lager zwaaide het hoofd van het eerbare Manufacturiersgilde langzaam heen en weer in zijn gescheurde, met gouddraad geborduurde mantel die flapperde in de wind. Goedkope kleren en dure ramen. Als de stof sterker was geweest, hadden we hem gehad. Als het raam meer lood had bevat, hadden we hem gehad. Levens zijn van zoveel kleine factoren afhankelijk. Onder hem op straat begon zich al een verschrikte menigte te verzamelen: wijzend, roezemoezend, starend naar het lijk. Een vrouw gilde. Angst, of opwinding? Ze klinken hetzelfde.", "\u2018Luitenant, zou u zo goed willen zijn naar beneden te gaan en die menigte weg te sturen? Dan kunnen we onze vriend omlaaghalen en meenemen.\u2019 Jalenhorm keek hem niet-begrijpend aan. \u2018Dood of levend, het arrestatiebevel van de koning moet worden gehoorzaamd.\u2019", "\u2018Ja, natuurlijk.\u2019 De forse officier veegde het zweet van zijn voorhoofd en liep, enigszins wankel, naar de deur.", "Glokta draaide zich weer om naar het raam en keek nog een keer naar het langzaam heen en weer zwaaiende lijk. Magister Kaults laatste woorden spookten nog door zijn hoofd.", "Kijk maar eens in de Gesloten Raad. Kijk in het Huis van Vragen. Kijk in de universiteit. Kijk bij de banken, Glokta!"], "Text/chap22.html": ["Drie tekens", "West belandde op zijn kont, een van zijn ijzers vloog uit zijn hand en schoot over de plaveistenen.", "\u2018Touch\u00e9!\u2019 schreeuwde maarschalk Varuz. \u2018Een duidelijke touch\u00e9! Goed gevochten, Jezal, goed gevochten!\u2019", "West begon het verliezen beu te worden. Hij was sterker dan Jezal, en langer, met een groter bereik, maar die eigenwijze rotzak was snel. Verdomd snel, en hij werd nog sneller. Hij kende nu al Wests trucjes, min of meer, en als hij zich in dit tempo bleef verbeteren, zou hij hem weldra elke keer verslaan. Jezal wist het ook. Hij glimlachte woestmakend zelfingenomen toen hij zijn hand naar West uitstak en hem overeind hielp.", "\u2018Nu komen we tenminste ergens!\u2019 Varuz sloeg vol genoegen met zijn stok tegen zijn been. \u2018We hebben misschien zelfs wel een kampioen, h\u00e8, majoor?\u2019", "\u2018Zeer waarschijnlijk, maarschalk,\u2019 zei West, die over zijn beurse en bonzende elleboog wreef. Hij keek schuins naar Jezal, die genoot van de gloedvolle complimenten van de maarschalk.", "\u2018Maar we moeten niet zelfingenomen worden!\u2019", "\u2018Nee, meneer!\u2019 zei Jezal nadrukkelijk.", "\u2018Inderdaad niet,\u2019 beaamde Varuz. \u2018Majoor West is natuurlijk een vaardig schermer, en het is een voorrecht dat je hem als partner hebt, maar, nou\u2026\u2019 hij grijnsde naar West, \u2018schermen is een spel voor jongelui, h\u00e8, majoor?\u2019", "\u2018Natuurlijk, maarschalk,\u2019 mompelde West. \u2018Een spel voor jongelui.\u2019", "\u2018Bremer dan Gorst, zo vermoed ik, zal een ander soort tegenstander zijn, net als de anderen tijdens de Wedstrijd van dit jaar. Minder sluwheid van de veteraan, maar wel meer jeugdige energie, of niet, West?\u2019 West, die dertig was, vond dat hij nog best jeugdige energie had, maar protesteren had geen zin. Hij wist dat hij nooit de meest begaafde zwaardvechter ter wereld was geweest. \u2018We hebben grote vooruitgang geboekt de afgelopen paar maanden, grote vooruitgang. Je hebt een kans, als je geconcentreerd blijft. Een goede kans! Goed gedaan! Ik zie jullie allebei morgen weer.\u2019 En de oude maarschalk liet het zonnige plein achter zich.", "West liep naar zijn gevallen ijzer, dat op de plaveistenen bij de muur lag. Zijn zij deed nog pijn van de val en hij moest onhandig bukken om het op te rapen. \u2018Ik moet zelf ook weg,\u2019 gromde hij toen hij overeind kwam, waarbij hij zijn ongemak zo goed mogelijk probeerde te maskeren.", "\u2018Belangrijke zaken?\u2019", "\u2018Maarschalk Burr wil me spreken.\u2019", "\u2018Wordt het dan oorlog?\u2019", "\u2018Misschien. Ik weet het niet.\u2019 West bekeek Jezal van top tot teen. Die ontweek om een of andere reden Wests blik. \u2018En jij? Wat heb jij voor plannen voor vandaag?\u2019", "Jezal speelde met zijn ijzers. \u2018Eh, geen plannen\u2026 niet echt.\u2019 Hij keek schichtig op. Voor zo'n goede kaartspeler was die vent een waardeloze leugenaar.", "West voelde een lichte kriebeling van ongerustheid. \u2018Ardee heeft niet toevallig iets te maken met je gebrek aan plannen, h\u00e8?\u2019", "\u2018Eh\u2026\u2019", "Het gekriebel werd een kil gebons. \u2018Nou?\u2019", "\u2018Misschien,\u2019 snauwde Jezal, \u2018nou\u2026 ja.\u2019", "West stapte vlak voor de jongere man. \u2018Jezal,\u2019 hoorde hij zichzelf langzaam en door opeengeklemde tanden zeggen, \u2018ik hoop dat je niet van plan bent mijn zus te neuken.\u2019", "\u2018Zeg, luister eens even\u2026\u2019", "Het gebons kookte over. Wests handen grepen Jezal bij zijn schouders. \u2018Nee, luister j\u00edj eens even!\u2019 gromde hij. \u2018Ik laat niet met haar sollen, is dat begrepen? Ze is al eerder gekwetst, en ik wil dat niet meer meemaken! Niet door jou, niet door wie dan ook! Ik pik het niet! Ze is geen speeltje voor je, hoor je me?\u2019", "\u2018Goed,\u2019 zei Jezal met een bleek gezicht. \u2018Al goed! Ik heb geen plannen met haar. We zijn gewoon vrienden, dat is alles. Ik mag haar! Ze kent hier niemand en\u2026 je kunt me vertrouwen\u2026 het kan geen kwaad! Aah! Laat me los!\u2019", "West besefte dat hij met al zijn kracht in Jezals arm kneep. Hoe was dat gebeurd? Hij had alleen maar even rustig met hem willen praten, en nu was hij veel te ver gegaan. Al eerder gekwetst\u2026 verdomme! Dat had hij nooit moeten zeggen! Hij liet plotseling los, stapte achteruit en slikte zijn woede weg. \u2018Ik wil niet dat je haar nog ziet, hoor je me?\u2019", "\u2018Wacht eens even, West, wie ben jij om\u2026\u2019", "Wests woede kwam weer op. \u2018Jezal,\u2019 gromde hij, \u2018ik ben je vriend, dus ik vraag het je netjes.\u2019 Hij stapte weer naar voren, dichterbij dan ooit. \u2018En ik ben haar broer, dus ik waarschuw je. Blijf bij haar uit de buurt! Er komen alleen maar problemen van!\u2019", "Jezal deinsde achteruit tegen de muur. \u2018Goed, goed! Ze is jouw zus!\u2019", "West draaide zich om en beende naar de poort, wrijvend over zijn nek en met een bonzend hoofd.", "Maarschalk Burr zat uit het raam te staren toen West bij zijn werkkamer aankwam. Hij was een grote, grimmige, vlezige kerel met een donkerbruine baard, gekleed in een eenvoudig uniform. West vroeg zich af hoe slecht het nieuws zou zijn. Als hij op het gezicht van de maarschalk kon afgaan, was het heel erg slecht.", "\u2018Majoor West,\u2019 zei hij, opkijkend van onder zijn zware wenkbrauwen. \u2018Bedankt voor je komst.\u2019", "\u2018Natuurlijk, meneer.\u2019 West zag drie ruwhouten kisten op een tafel bij de muur staan. Burr zag hem ernaar kijken.", "\u2018Geschenken,\u2019 zei hij zuur, \u2018van onze vriend in het noorden, Bethod.\u2019", "\u2018Geschenken?\u2019", "\u2018Voor de koning, blijkbaar.\u2019 De maarschalk fronste zijn voorhoofd en zoog zijn wangen naar binnen. \u2018Waarom ga je niet even kijken wat hij ons heeft gestuurd, majoor?\u2019", "West liep naar de tafel en opende behoedzaam het deksel van een van de kisten. Er kwam een onplezierige geur uit, als van rottend vlees, maar er zat alleen maar bruine aarde in. Hij opende de volgende kist. De stank werd erger. Nog meer bruine aarde, vastgekoekt aan de binnenkant, en een paar plukken stroblond haar. West slikte en keek om naar de fronsende maarschalk. \u2018Is dit alles, meneer?\u2019", "Burr snoof. \u2018Was het maar waar. De rest hebben we moeten begraven.\u2019", "\u2018Begraven?\u2019", "De maarschalk pakte een vel papier van zijn tafel. \u2018Kapitein Silber, kapitein Hoss, kolonel Arinhorm. Zeggen die namen je iets?\u2019", "West was misselijk. Die stank. Het deed hem op een of andere manier aan Gurkhul denken, aan het slagveld. \u2018Kolonel Arinhorm ken ik,\u2019 mompelde hij, starend naar de drie kisten, \u2018van reputatie. Hij is commandant van het garnizoen bij Dunbrec.\u2019", "\u2018Was,\u2019 corrigeerde Burr, \u2018en de andere twee hadden de leiding over kleine buitenposten in de buurt, langs de grens.\u2019", "\u2018De grens?\u2019 mompelde West, maar hij vermoedde al wat er ging komen.", "\u2018Hun hoofden, majoor. De Noordmannen hebben ons hun hoofd gestuurd.\u2019 West slikte en keek naar de stroblonde haren in de kist. \u2018Drie tekens, zeiden ze, als het tijd was.\u2019 Burr stond op uit zijn stoel en ging uit het raam staan kijken. \u2018Die buitenposten stelden niks voor; voornamelijk houten gebouwen, een houten muur, greppels en zo, licht bemand. Van weinig strategisch belang. Dunbrec is een andere zaak.\u2019", "\u2018Daar bewaken ze de oversteekplaatsen van de Wittestroom,\u2019 zei West verdoofd, \u2018de beste route uit Angland.\u2019", "\u2018Of ernaartoe. Een belangrijk punt. Er zijn aanzienlijk veel tijd en middelen besteed om de verdediging daar op te bouwen. De allernieuwste technieken zijn ingezet, de beste architecten. Een garnizoen van driehonderd man, met voedsel- en wapenvoorraden voor een jaar. We dachten dat het onneembaar was, het draaipunt voor onze plannen voor de verdediging van de grens.\u2019 Burr fronste, en er verschenen diepe plooien langs zijn neusbrug. \u2018Weg.\u2019", "Wests hoofd bonsde weer. \u2018Wanneer, meneer?\u2019", "\u2018Dat is de vraag. Het moet minstens twee weken geleden zijn gebeurd, want zo lang zou het duren om ons die \u201cgeschenken\u201d te sturen. Ze noemen me een pessimist,\u2019 zei Burr zuur, \u2018maar ik denk dat de Noordmannen los zijn en dat ze inmiddels over de helft van noordelijk Angland verspreid zitten. Een nederzetting of twee van mijnbouwers, een paar strafkolonies, tot nu toe nog niets erg belangrijks en geen stadjes om van te spreken, maar ze komen eraan, West, en snel, daar kun je op rekenen. Je stuurt geen hoofden naar je vijand om vervolgens beleefd op antwoord te wachten.\u2019", "\u2018Wat wordt eraan gedaan?\u2019", "\u2018Verrekte weinig! Angland staat op zijn achterste poten, natuurlijk. Gouverneur Meed roept iedereen op, vastbesloten om op eigen houtje op pad te gaan en Bethod te verslaan, die idioot. Verschillende verslagen melden dat de Noordmannen overal en nergens zijn, met duizend man of honderdduizend. De havens barsten van de burgers die willen vluchten, het gonst van de geruchten over spionnen en moordenaars in het land, en menigten gaan op zoek naar burgers met noordelijk bloed en slaan ze in elkaar, beroven ze, of erger. Simpel gezegd: het is een chaos. Intussen zitten wij hier op onze luie reet te wachten.\u2019", "\u2018Maar\u2026 waren we dan niet gewaarschuwd? Wisten we het niet?\u2019", "\u2018Natuurlijk!\u2019 Burr stak zijn brede hand op. \u2018Maar niemand nam het erg serieus, geloof het of niet! Een beschilderde wilde steekt zichzelf verdomme met een mes in de zaal van de Open Raad, daagt ons uit in het bijzijn van de koning, en iemand doet iets! Regeren via een commissie! Iedereen gaat z'n eigen kant uit! Je kunt alleen maar reageren, je nooit ergens op voorbereiden!\u2019 De maarschalk hoestte, boerde en spuugde op de vloer. \u2018Gah! Verdomme! Verdomde indigestie!\u2019 Hij ging achteroverzitten in zijn stoel en wreef met een ongelukkig gezicht over zijn maag.", "West wist niet goed wat hij moest zeggen. \u2018Hoe gaan we nu verder?\u2019 mompelde hij.", "\u2018Er is ons opgedragen onmiddellijk naar het noorden te gaan, wat betekent: zodra iemand de moeite neemt me te voorzien van wapens en manschappen. De koning, met wie ik die zatlap van een Hoff bedoel, heeft me opgedragen die Noordmannen in het gareel te krijgen. Twaalf regimenten lijfwachten van de koning, zeven met voetsoldaten en vijf te paard, die moeten worden aangevuld met manschappen van de aristocratie en wat de Anglanders verder nog niet hebben verkwanseld voordat we daar aankomen.\u2019", "West verschoof ongemakkelijk in zijn stoel. \u2018Dat zou een overstelpende troepenmacht moeten zijn.\u2019", "\u2018Huh,\u2019 gromde de maarschalk. \u2018Dat hoop ik dan maar. Het is alles wat we hebben, min of meer, en dat baart me zorgen.\u2019 West fronste zijn voorhoofd. \u2018Dagoska, majoor. We kunnen niet tegelijkertijd tegen de Gurken en tegen de Noordmannen vechten.\u2019", "\u2018Maar, meneer, de Gurken zullen toch niet zo snel alweer een oorlog riskeren? Ik dacht dat dat allemaal maar geklets was.\u2019", "\u2018Ik hoop het, ik hoop het.\u2019 Burr duwde verstrooid wat papieren over de tafel. \u2018Maar die nieuwe keizer, die Uthman, is niet wat we hadden verwacht. Hij was de jongste zoon, maar toen hij hoorde dat zijn vader was overleden\u2026 liet hij al zijn broers wurgen. Sommigen zeggen dat hij ze eigenhandig heeft gewurgd. Uthman-ul-Dosht, noemen ze hem: Uthman de Genadeloze. Hij heeft al bekendgemaakt dat hij van plan is Dagoska weer te veroveren. Misschien is het maar grootspraak. Misschien niet.\u2019 Burr tuitte zijn lippen. \u2018Ze zeggen dat hij overal spionnen heeft. Misschien hoort hij nu ook wel over onze problemen in Angland, en bereidt hij zich voor om misbruik te maken van onze zwakte. We moeten dat met die Noordmannen snel afhandelen. Heel snel. Twaalf regimenten en extra manschappen van de edelen. En vanuit dat oogpunt had dit niet op een slechter moment kunnen gebeuren.\u2019", "\u2018Commandant?\u2019", "\u2018Die zaak met de manufacturiers. Een kwalijke zaak. Enkele belangrijke edelen zijn erdoor geraakt. Brock, Isher, Barezin en anderen. Nu willen ze niet over de brug komen met manschappen. Wie weet wat ze ons zullen sturen, of wanneer? Een stel half verhongerde, ongewapende bedelaars waarschijnlijk, een mooie gelegenheid om het uitschot van hun land te werken. Een nutteloze menigte extra monden te voeden, kleden en bewapenen, en we hebben een wanhopig gebrek aan goeie officieren.\u2019", "\u2018Ik heb een aantal prima kerels in mijn bataljon.\u2019", "Burr maakte een ongeduldig gebaar. \u2018Prima kerels, ja! Eerlijke kerels, enthousiaste kerels, maar onervaren! De meesten daarvan die in het zuiden hebben gevochten, vonden dat niet prettig. Ze zijn uit het leger weggegaan en zijn niet van plan terug te komen. Heb je gezien hoe jong de officieren tegenwoordig zijn? We zijn een opleidingsschool, verdomme! En nu heeft zijne hoogheid de prins aangegeven belangstelling te hebben voor een leidinggevende positie. Hij weet niet eens aan welke kant hij een zwaard moet vasthouden, maar hij verlangt naar glorie en ik kan hem niet weigeren!\u2019", "\u2018Prins Raynault?\u2019", "\u2018Was het maar waar!\u2019 schreeuwde Burr. \u2018Raynault zou misschien zelfs nog van nut kunnen zijn! Ik heb het over Ladisla! Als commandant van een divisie! Een man die duizend mark per maand uitgeeft aan kleren! Hij is berucht om zijn gebrek aan discipline! Ik heb horen zeggen dat hij zichzelf heeft opgedrongen aan meer dan \u00e9\u00e9n bediende in het paleis, maar dat de hoofdlector die meisjes het zwijgen op heeft weten te leggen.\u2019", "\u2018Dat zal toch niet?\u2019 protesteerde West zwakjes, al had hij zo'n gerucht zelf ook gehoord.", "\u2018De troonopvolger in gevaar brengen, terwijl de koning zelf een slechte gezondheid heeft? Een belachelijk idee!\u2019 Burr stond boerend en grimassend op. \u2018Die klotemaag!\u2019 Hij beende naar het raam en keek fronsend uit over de Agriont.", "\u2018Ze denken dat het gemakkelijk op te lossen zal zijn,\u2019 zei hij zachtjes. \u2018De Gesloten Raad. Een beetje knokken in Angland, klaar voordat de eerste sneeuw valt. Ondanks de schok van wat er in Dunbrec is gebeurd. Ze leren het nooit. Ze zeiden hetzelfde over de oorlog met de Gurken, en die deed ons bijna de das om. Die Noordmannen zijn niet zo primitief als ze denken. Ik heb samen met noordelijke huurlingen in Starikland gevochten: harde kerels, gewend aan een hard leven, kennen niet anders dan oorlog, onbevreesd en koppig, gewend om te vechten in de heuvels, in de bossen, in de kou. Ze houden zich niet aan onze regels en begrijpen die ook niet. Ze zijn zo woest en razend op het slagveld dat de Gurken ervan zouden blozen.\u2019 Burr draaide zich om en keek West aan. \u2018Jij bent toch in Angland geboren, majoor?\u2019", "\u2018Ja, meneer, in het zuiden, in de buurt van Ostenhorm. De boerderij van mijn familie stond daar, voordat mijn vader overleed\u2026\u2019 Hij maakte zijn zin niet af.", "\u2018Ben je daar opgegroeid?\u2019", "\u2018Ja.\u2019", "\u2018Dus je kent het terrein?\u2019", "West fronste zijn voorhoofd. \u2018In die streek wel, meneer, maar ik ben er al niet meer geweest sinds\u2026\u2019", "\u2018Ken je die Noordmannen?\u2019", "\u2018Een paar. Er wonen er nog altijd veel in Angland.\u2019", "\u2018Spreek je hun taal?\u2019", "\u2018Ja, een beetje, maar ze hebben veel verschillende\u2026\u2019", "\u2018Mooi. Ik ben een staf aan het samenstellen, goeie kerels van wie ik erop aan kan dat ze mijn bevelen uitvoeren en die zullen zorgen dat dat leger van ons niet uit elkaar valt voordat we zelfs maar tegenover de vijand staan.\u2019", "\u2018Natuurlijk, meneer.\u2019 West dacht koortsachtig na. \u2018Kapitein Luthar is een capabele en intelligente officier, en luitenant Jalenhorm\u2026\u2019", "\u2018Bah!\u2019 schreeuwde Burr, die gefrustreerd met zijn hand zwaaide. \u2018Ik ken Luthar, dat joch is een stomkop! Precies het soort overmoedige blaag over wie ik het heb! Ik heb jou nodig, West.\u2019", "\u2018Mij?\u2019", "\u2018Ja, jou! Maarschalk Varuz, de beroemdste soldaat in de Unie maar liefst, heeft een gloedvol rapport over je ingediend. Hij zegt dat je een zeer toegewijde, hardwerkende en vasthoudende officier bent. Precies de eigenschappen die ik nodig heb! Als luitenant heb je in Gurkhul gevochten onder kolonel Glokta, nietwaar?\u2019", "West slikte. \u2018Eh, ja.\u2019", "\u2018En het is alom bekend dat jij als eerste door de bres bij Ulrioch ging.\u2019", "\u2018Nou, ik was een van de eersten, ik was\u2026\u2019", "\u2018Je hebt mannen aangevoerd in het veld, en je moed staat buiten kijf! Je hoeft niet bescheiden te zijn, majoor, jij bent de man voor mij!\u2019 Burr ging glimlachend achteroverzitten, ervan overtuigd dat hij zijn boodschap had overgebracht. Hij boerde nog eens en stak zijn hand op. \u2018Pardon\u2026 verdomde indigestie!\u2019", "\u2018Meneer, mag ik recht door zee zijn?\u2019", "\u2018Ik ben geen hoveling, West. Tegen mij moet je altijd recht door zee zijn. Ik eis het!\u2019", "\u2018Een positie in de staf van de maarschalk\u2026 Commandant, u moet begrijpen dat ik de zoon van een herenboer ben. Een burger. Als bevelvoerder van een bataljon heb ik al moeite om het respect van de jonge officieren te krijgen. De mannen die ik bevelen zou moeten geven als ik in uw staf zou zitten, meneer, oudere mannen van goede afkomst\u2026\u2019 Hij zweeg even ge\u00ebrgerd. De maarschalk keek hem glazig aan. \u2018Ze zullen het niet pikken!\u2019", "Burrs wenkbrauwen kropen naar elkaar toe. \u2018Pikken?\u2019", "\u2018Hun trots zal het ze niet toestaan, meneer, hun\u2026\u2019", "\u2018De pot op met hun trots!\u2019 Burr boog zich naar voren, met zijn donkere ogen gefixeerd op Wests gezicht. \u2018Luister naar me, en luister goed. De tijden veranderen. Ik heb niks aan mannen met goed bloed. Ik heb mannen nodig die plannen kunnen maken, organiseren, bevelen geven en die opvolgen. In mijn leger zal geen plaats zijn voor lui die niet doen wat ze gezegd wordt, en het kan me niet schelen hoe nobel ze zijn. Als lid van mijn staf vertegenwoordig je mij, en ik laat me niet kleineren of negeren.\u2019 Hij boerde onverwachts en sloeg met zijn vuist op tafel. \u2018Ik zal ervoor zorgen!\u2019 brulde hij. \u2018De tijden veranderen! Ze hebben het misschien nog niet in de gaten, maar dat zal snel komen!\u2019", "West gaapte hem zwijgend aan. \u2018Maar goed,\u2019 en Burr maakte een laatdunkend handgebaar, \u2018dit is geen verzoek, maar een bevel. Dit is je nieuwe opdracht. Je koning heeft je nodig, je land heeft je nodig, en dat is dat. Je hebt vijf dagen om het bevel over je bataljon over te dragen.\u2019 De maarschalk richtte zich weer op zijn papieren.", "\u2018Ja, commandant,\u2019 mompelde West.", "Hij trok onhandig, met gevoelloze vingers, de deur achter zich dicht, liep langzaam door de gang en staarde naar de vloer. Oorlog. Oorlog in het noorden. Dunbrec gevallen, de Noordmannen los in Angland. Officieren haastten zich langs hem heen. Iemand botste tegen hem aan, maar hij merkte het amper. Er waren mensen in gevaar, levensgevaar! Mensen die hij kende, misschien wel oude buren. Er werd nu al gevochten, binnen de grenzen van de Unie! Hij wreef over zijn kaak. Deze oorlog kon vreselijk worden. Erger dan Gurkhul, zelfs, en hij zou er middenin zitten. Een positie in de staf van de maarschalk. Hij? Collem West? Een gewone burger? Hij kon het nog maar nauwelijks geloven.", "West voelde stiekem, schuldbewust, enige voldoening. Juist voor zo'n aanstelling had hij al die jaren als een paard gewerkt. Als hij het goed deed, viel niet te zeggen wat hij kon bereiken. Deze oorlog was vreselijk, heel erg, ongetwijfeld. Hij merkte dat hij grijnsde. Vreselijk. Maar misschien zou hij er naam door maken."], "Text/chap23.html": ["De kostuummaker", "Het dek kraakte en deinde onder zijn voeten, het zeildoek flapperde zachtjes, zeevogels krijsten in de zilte lucht boven hem. \u2018Nooit gedacht zoiets nog eens te zullen zien,\u2019 mompelde Logen.", "De stad was een enorme witte halvemaan, die zich helemaal langs de brede blauwe baai uitstrekte, met vele bruggen, piepklein in de verte, en uitlopend over de rotseilandjes in de zee. Hier en daar staken groene parken af tussen de eindeloze verzameling gebouwen, of blikkerden de dunne grijze lijntjes van rivieren en kanalen in de zon. Er waren ook muren, volgebouwd met torens, langs de uiterste rand van de stad en hier en daar opstekend tussen de huizen. Logens mond hing stompzinnig open, zijn blik schoot alle kanten op en scheen niet in staat het geheel te overzien.", "\u2018Adua,\u2019 mompelde Bayaz. \u2018Het centrum van de wereld. Dichters noemen haar de stad van de witte torens. Mooi, h\u00e8, vanuit de verte?\u2019 De magi\u00ebr boog zich naar hem toe. \u2018Maar geloof me, van dichtbij stinkt ze.\u2019", "Een enorm fort verrees uit de stad op, de witte wanden uittorenend boven het tapijt van gebouwen erbuiten terwijl fel zonlicht glinsterde op de glanzende koepels erbinnen. Logen had nooit gedroomd dat iets wat door mensen was gemaakt zo groot, zo trots, zo sterk kon zijn. Een van de torens was nog hoger dan alle andere, een taps toelopende verzameling gladde, donkere pilaren, die de hemel zelf wel leek te ondersteunen.", "\u2018En Bethod wil hiertegen oorlog voeren?\u2019 fluisterde hij. \u2018Hij is gek.\u2019", "\u2018Misschien. Bethod, ondanks al zijn spilzucht en trots, begrijpt de Unie.\u2019 Bayaz knikte in de richting van de stad. \u2018Ze zijn jaloers op elkaar, al die mensen. Misschien is het in naam een unie, maar ze vechten met hand en tand tegen elkaar. De lageren ruzi\u00ebn over kleinigheden. De hogeren voeren in het geheim oorlog om macht en rijkdom, en dat noemen ze een regering. Oorlogen die bestaan uit woorden, trucs en misleiding, maar ze zijn er niet minder bloederig om. Er vallen veel slachtoffers bij.\u2019 De magi\u00ebr zuchtte. \u2018Achter die muren schreeuwen en ruzi\u00ebn ze en bijten ze elkaar eindeloos in de rug. Oude onmin wordt nooit opgelost, maar blijft woekeren en wortelt zich, en die wortels groeien met het verstrijken van de jaren dieper omlaag. Zo is het altijd geweest. Ze zijn niet zoals jij, Logen. Een man hier kan glimlachen en vleien en je zijn vriend noemen, je geschenken geven met de ene hand en je met de andere een mes in de rug steken. Je zult dit een vreemde plek vinden.\u2019", "Logen vond het al het vreemdste wat hij ooit had gezien. Er kwam geen eind aan. Toen hun schip de baai binnenvoer, leek de stad alleen nog maar uitgestrekter te worden. Een woud van witte gebouwen met stipjes van donkere ramen, die hen aan alle kanten omringde, de heuvels bedekte met daken en torens, samengedrongen, muur tegen muur geperst, helemaal tot aan het water langs de kust.", "Allerlei soorten schepen en boten wedijverden om ruimte in de baai, met bollende zeilen, bemanning die schreeuwde om het geluid van de golven te overstemmen, zich haastend over de dekken en klimmend in het want. Sommige waren zelfs nog kleiner dan hun eigen scheepje met twee zeilen. Andere waren veel groter. Logen keek vol verwondering naar een enorm vaartuig dat door de golven naar hen toe ploegde, met een glinsterende boeggolf ervoor. Een berg van hout, die door een of andere magie op de zee bleef drijven. Het schip passeerde, zij bleven deinend in de hekgolf achter, maar er waren er nog meer, veel meer, afgemeerd langs de talloze werven aan de kust.", "Logen, die zijn ogen met een hand afschermde tegen de felle zon, begon mensen op de kade te ontwaren. Hij begon ze ook te horen: een gedempt geroezemoes van stemmen, rammelende karren en ladingen die op de grond ploften. Er waren honderden kleine gestalten, zwermend als zwarte mieren over de schepen en bij de gebouwen. \u2018Hoeveel mensen wonen hier?\u2019 fluisterde hij.", "\u2018Duizenden.\u2019", "Bayaz haalde zijn schouders op. \u2018Honderdduizenden. Mensen uit alle landen in de Cirkel van de Wereld. Er zijn hier Noordmannen en donkerhuidige Kantics uit Gurkhul en nog verder. Mensen uit het Oude Rijk, ver naar het westen, en kooplieden uit de Vrijsteden van Styria. En nog anderen, van nog verder weg: de Duizend Eilanden, het verre Suljuk, en uit Thond, waar ze de zon aanbidden. Meer mensen dan je kunt tellen; levend, stervend, werkend, zich voortplantend, klimmend over elkaar. Welkom,\u2019 en Bayaz spreidde zijn armen naar de monsterlijke, prachtige, eindeloze stad, \u2018in de beschaving.\u2019", "Honderdduizenden. Logen had moeite om het te begrijpen. Honderd\u2026 duizenden. Konden er echt zoveel mensen op de wereld zijn? Hij staarde verwonderd en wrijvend in zijn pijnlijke ogen naar de stad, overal om hem heen. Hoe zouden honderdduizenden mensen eruitzien?", "Een uur later wist hij het.", "Alleen tijdens veldslagen was Logen zo geplet, verdrongen en omringd door andere mensen geweest. Het leek ook wel een veldslag hier op de pier, met het geschreeuw, de woede, de drukte, de angst en de verwarring. Een veldslag waarin geen genade werd getoond, waar geen einde aan kwam en waarin geen winnaars waren. Logen was gewend aan de open lucht, ruimte, zijn eigen gezelschap. Onderweg, toen Bayaz en Quai dicht bij hem hadden gereden, had hij zich al benauwd gevoeld. Nu waren er aan alle kanten mensen; duwend, trekkend, ellebogend, schreeuwend. Honderden! Duizenden! Honderdduizenden! Konden dat echt allemaal mensen zijn? Mensen zoals hij, met gedachten, stemmingen en dromen? Gezichten doemden op en flitsten langs; chagrijnig, ongerust, fronsend, en weer weg, in een misselijkmakende werveling van kleuren. Logen slikte en knipperde met zijn ogen. Zijn keel was pijnlijk droog. Het duizelde hem. Dit was vast de hel. Hij wist dat hij het verdiende hier te zijn, maar hij herinnerde zich niet dat hij was doodgegaan.", "\u2018Malacus!\u2019 siste hij wanhopig. De leerling keek om. \u2018Wacht even!\u2019 Logen trok aan zijn kraag om er wat lucht in te laten. \u2018Ik krijg geen adem!\u2019", "Quai grijnsde. \u2018Misschien komt het gewoon door de stank.\u2019", "Dat kon best eens zo zijn. De haven stonk als de hel, het viel niet te ontkennen. De walm van stinkend vlees, wee\u00efge specerijen, rottend fruit, verse mest, zwetende paarden, muilezels en mensen, vermengd en aangedikt, en onder de hete zon nog erger geworden dan de geuren afzonderlijk.", "\u2018Loop es door!\u2019 Een schouder duwde Logen ruw opzij en was weer weg. Hij leunde tegen een groezelige muur en veegde het zweet van zijn gezicht.", "Bayaz glimlachte. \u2018Heel anders dan het uitgestrekte, barre noorden, h\u00e8, Negenvinger?\u2019", "\u2018Ja.\u2019 Logen keek naar de mensen die langs dromden, de paarden, de karren, de eindeloze gezichten. Een man staarde hem in het voorbijgaan argwanend aan. Een jongen wees naar hem en schreeuwde iets. Een vrouw met een boodschappenmand liep in een grote boog om hem heen, angstig opkijkend terwijl ze zich langs hem haastte. Nu hij even de tijd had om na te denken, leek het wel alsof ze allemaal keken, wezen en staarden, en ze keken niet blij.", "Logen boog zich omlaag naar Malacus. \u2018Ik word in het hele noorden gevreesd en gehaat. Ik vind het niet leuk, maar ik weet waarom dat is.\u2019 Een chagrijnige groep zeelui staarde hem met harde ogen aan, zachtjes mompelend tegen elkaar. Hij keek hen verwonderd aan tot ze verdwenen achter een langsrommelende wagen. \u2018Waarom haten ze me hier?\u2019", "\u2018Bethod is snel in actie gekomen,\u2019 mompelde Bayaz, die fronsend naar de menigten keek. \u2018Zijn oorlog met de Unie is al begonnen. We zullen merken dat het noorden niet al te geliefd is in Adua, vrees ik.\u2019", "\u2018Hoe weten zij nou waar ik vandaan kom?\u2019", "Malacus trok zijn wenkbrauw op. \u2018Je valt een klein beetje op.\u2019", "Logen grimaste toen een stel lachende jongelui langsrende. \u2018Echt? Tussen dit allemaal?\u2019", "\u2018Alleen maar als een enorme, vuile hekpaal.\u2019", "\u2018Ah.\u2019 Hij keek omlaag naar zichzelf. \u2018Ik snap het.\u2019", "Uit de buurt van de haven werd de drukte minder, de lucht schoner en het geluid vager. Het was nog altijd druk, bedompt en lawaaiig, maar hier kon Logen tenminste wat beter ademhalen.", "Ze liepen over grote geplaveide pleinen, versierd met planten en standbeelden, waar houten uithangborden in felle kleuren boven de deuren hingen: blauwe vissen, roze varkens, paarse druiventrossen, bruine broden. Er stonden tafels en stoelen in de zon, waar mensen zaten te eten uit platte potten en te drinken uit groene glazen bekers. Ze liepen smalle steegjes door, waar bouwvallig uitziende houten en lemen gebouwen boven hen uittorenden, bijna samenkomend boven hun hoofd, waardoor er alleen een dun streepje blauwe lucht tussendoor te zien was. Ze zwierven over brede, geplaveide straten vol mensen en met monsterlijk grote witte gebouwen erlangs. Logen knipperde met zijn ogen en gaapte met open mond naar alles.", "Op geen enkele hei, hoe mistig ook, in geen enkel woud, hoe dicht ook, had Logen zich ooit zo volkomen verdwaald gevoeld. Hij had nu geen idee meer in welke richting hun schip lag, hoewel ze nog geen half uur onderweg waren. De zon ging verscholen achter de hoge gebouwen, die er allemaal hetzelfde uitzagen. Hij was doodsbang dat hij Bayaz en Quai in de drukte zou kwijtraken en voor altijd zou verdwalen. Hij haastte zich achter het kale hoofd van de tovenaar aan en volgde hem een open ruimte in. Het was een enorme straat, breder dan ze tot nu toe hadden gezien, aan weerskanten afgesloten door witte paleizen achter hoge hekken en omzoomd door oude bomen.", "De mensen hier waren anders. Hun kleren hadden vrolijke kleuren en waren fraai, en in vreemde snit die geen doel diende. De vrouwen leken amper op mensen; bleek en knokig, omhuld met glanzende stoffen, in de hete zon wapperend naar zichzelf met stukken doek die over stokjes waren gespannen.", "\u2018Waar zijn we?\u2019 riep hij naar Bayaz. Als de tovenaar had geantwoord dat ze op de maan waren, zou Logen er niet van hebben opgekeken.", "\u2018Dit is de Middenweg, een van de hoofdaders van de stad! Hij loopt dwars door het centrum van de stad naar de Agriont!\u2019", "\u2018Agriont?\u2019", "\u2018Fort, paleis, barak, regeringszetel. Een stad binnen de stad. Het hart van de Unie. Daar gaan we naartoe.\u2019", "\u2018Echt?\u2019 Een groepje zuur kijkende jongemannen staarde wantrouwig naar Logen toen hij ze passeerde. \u2018Laten ze ons wel binnen?\u2019", "\u2018O ja. Al zullen ze het niet leuk vinden.\u2019", "Logen worstelde verder door de menigten. Overal flonkerde de zon op de ruiten van glazen vensters, wel honderden. Carleon had een paar glazen vensters in de mooiste gebouwen, tenminste voordat ze die stad hadden geplunderd. Daarna waren het er nog verrekte weinig geweest, moest hij toegeven. Er was van de hele stad weinig over geweest. De Hondman vond het geluid van brekend glas prachtig. Hij had met een vette grijns op zijn gezicht de ruiten ingetikt met een speer, opgetogen over het gekletter en getinkel.", "Dat was nog maar amper het ergste ervan geweest. Bethod had zijn mannen drie dagen in de stad hun gang laten gaan. Dat was zijn gewoonte, en ze vonden het geweldig. Logen was tijdens de strijd van de vorige dag zijn vinger kwijtgeraakt, en ze hadden de wond dichtgeschroeid met een heet stuk ijzer. De stomp had gebonsd en gebonsd, en daar was hij woest van geworden. Alsof hij destijds een excuus nodig had voor geweld. Hij herinnerde zich de stank van bloed, zweet en rook. Het geschreeuw, gekletter en gelach.", "\u2018Alsjeblieft\u2026\u2019", "Logen struikelde en viel bijna. Er zat iets aan zijn been vast. Een vrouw, die op de grond bij een muur zat. Haar kleren waren vuil en gerafeld en haar gezicht was bleek, ingevallen van de honger. Ze had iets in haar armen. Een bundel lompen. Een kind. \u2018Alsjeblieft\u2026\u2019 Verder niets. De mensen lachten en kletsten en drongen zich om hen heen, alsof ze er helemaal niet was. \u2018Alsjeblieft\u2026\u2019", "\u2018Ik heb niks,\u2019 mompelde hij. Nog geen vijf passen verderop zat een man met een hoge hoed aan een tafel te grappen met een vriend terwijl hij een bord vlees met groenten naar binnen werkte. Logen keek naar het bord eten, toen naar de uitgehongerde vrouw.", "\u2018Logen! Kom mee!\u2019 Bayaz had hem bij zijn elleboog gegrepen en trok hem mee.", "\u2018Maar moeten we niet\u2026\u2019", "\u2018Heb je het niet gezien? Ze zijn overal! De koning heeft geld nodig, dus knijpt hij de edelen uit. De edelen knijpen hun huurders uit, de huurders knijpen de boeren uit. Sommigen daarvan, de ouden, de zwakken, de overtollige zoons en dochters, die worden helemaal naar onderen geknepen. Te veel monden om te voeden. Degenen die geluk hebben, worden dieven of hoeren, de rest eindigt als bedelaar.\u2019", "\u2018Maar\u2026\u2019", "\u2018Ruim baan!\u2019", "Logen struikelde tegen de muur en drukte zichzelf ertegenaan, met Malacus en Bayaz naast zich. De menigte week uiteen en een lange rij mannen marcheerde langs, geleid door gewapende wachters. Sommigen waren jong, jongens eigenlijk, en anderen heel oud. Ze waren allemaal vuil en vermoeid, en maar weinig onder hen zagen er gezond uit. Enkelen van hen waren duidelijk kreupel en hobbelden zo goed ze konden mee. Een man vooraan had maar \u00e9\u00e9n arm. Een voorbijganger in een schitterende scharlakenrode jas hield een doekje over zijn opgetrokken neus toen de bedelaars langs schuifelden.", "\u2018Wie zijn dat?\u2019 fluisterde Logen naar Bayaz. \u2018Misdadigers?\u2019", "De magi\u00ebr grinnikte. \u2018Soldaten.\u2019", "Logen staarde naar hen: vuil, hoestend, kreupel, sommigen zonder laarzen. \u2018Soldaten? D\u00e1t?\u2019", "\u2018O, ja. Ze gaan tegen Bethod vechten.\u2019", "Logen wreef over zijn slapen. \u2018Een clan stuurde mij eens hun slechtste strijder, een man die Forley de Zwakste werd genoemd, om tegen mij te vechten in een duel. Ze bedoelden het als een manier om zich over te geven. Waarom stuurt die Unie hun zwakste mannen?\u2019 Logen schudde grimmig zijn hoofd. \u2018Met zulke kerels zullen ze Bethod niet verslaan.\u2019", "\u2018Ze sturen nog anderen.\u2019 Bayaz wees naar een kleinere groep. \u2018Dat zijn ook soldaten.\u2019", "\u2018Dat?\u2019 Het was een groep lange jongelui, gekleed in opvallende rode en felgroene kostuums, sommigen met enorme hoeden. Ze droegen in ieder geval nog een soort van zwaarden, maar ze zagen er bepaald niet uit als strijders. Strijdende vrouwen, misschien. Logen fronste zijn wenkbrauwen en staarde van de ene groep naar de andere. De vuile bedelaars, de protserige jongelui. Hij had moeite te bepalen welke van de twee hij vreemder vond.", "Er klingelde een belletje toen de deur openging, en Logen volgde Bayaz onder de lage deurpost door, met Malacus op zijn hielen. De winkel was schemerig na het licht buiten, en Logens ogen moesten even wennen. Tegen een muur stonden platen hout met kinderlijke tekeningen van gebouwen, bossen en bergen erop. Er hingen vreemde kledingstukken over standaarden ernaast: wijde mantels, felgekleurde gewaden, harnassen, enorme hoeden en helmen, ringen en juwelen en zelfs een kroon. Op een rekje stonden wapens: rijkelijk versierde zwaarden en speren. Logen stapte er fronsend naartoe. Ze waren nep. Niets was hier echt. De wapens waren van geverfd hout, de kroon was van afbladderend tin en de juwelen waren van gekleurd glas.", "\u2018Wat is dit voor iets?\u2019", "Bayaz bekeek de gewaden bij de muur. \u2018Een kostuummaker.\u2019", "\u2018Huh?\u2019", "\u2018De mensen hier in de stad zijn dol op spektakel. Komedie, drama, theater van alle soorten. Deze winkel levert spullen voor het opvoeren van toneelstukken.\u2019", "\u2018Verhaaltjes?\u2019 Logen porde tegen een houten zwaard. \u2018Sommige mensen hebben te veel vrije tijd.\u2019", "Een kleine, mollige man kwam door een deur achter in de winkel en bekeek Bayaz, Malacus en Logen argwanend. \u2018Kan ik u helpen, heren?\u2019", "\u2018Natuurlijk.\u2019 Bayaz stapte naar voren en schakelde moeiteloos over op gemeenspraak. \u2018We zijn een productie aan het voorbereiden en hebben enkele kostuums nodig. We hebben begrepen dat u de beste kostuummaker in heel Adua bent.\u2019", "De winkelier glimlachte nerveus, kijkend naar hun vuile gezichten en bevlekte kleding. \u2018Dat is waar, dat is waar, maar\u2026 kwaliteit is duur, heren.\u2019", "\u2018Geld is geen probleem.\u2019 Bayaz haalde een dikke buidel tevoorschijn en gooide die achteloos op de toonbank. Hij zakte open en zware gouden munten stroomden over het hout.", "De ogen van de winkelier lichtten op met een innerlijk vuur. \u2018Natuurlijk! Wat hebt u precies in gedachten?\u2019", "\u2018Ik heb een schitterende mantel nodig, geschikt voor een magi\u00ebr of een grote tovenaar, of zoiets. Iets mystieks, in ieder geval. En dan hebben we iets gelijksoortigs nodig, maar wat minder indrukwekkend, voor een leerling. En uiteindelijk hebben we iets nodig voor een machtig strijder, een prins uit het verre noorden. Iets met bont, zou ik denken.\u2019", "\u2018Dat moet geen probleem zijn. Ik zal eens kijken wat we hebben.\u2019 De winkelier verdween door de deur achter de toonbank.", "\u2018Wat is dit allemaal voor troep?\u2019 vroeg Logen.", "De magi\u00ebr grijnsde. \u2018Mensen hier worden geboren in hun stand. Ze hebben burgers om te vechten, het land te bewerken en het werk te doen. Ze hebben rijkelui om te handelen, te bouwen en het denkwerk te doen. Ze hebben edelen, die het land bezitten en de baas spelen over de anderen. Ze hebben een koninklijk huis\u2026\u2019 Bayaz keek naar de tinnen kroon, \u2018\u2026 al weet ik niet meer precies waarom. In het noorden kun je zo belangrijk worden als je door je eigen inspanningen verdient. Kijk maar naar onze gemeenschappelijke vriend Bethod. Hier is het anders. Een man wordt met een bepaalde status geboren, en er wordt van hem verwacht dat hij daar blijft. Als we serieus willen worden genomen, moeten we eruitzien alsof we een bijzonder hoge status hebben. Zoals we nu gekleed zijn, komen we niet eens langs de poorten van de Agriont.\u2019", "De winkelier onderbrak hem door weer door de deur te komen, nu met zijn armen vol felgekleurd textiel. \u2018E\u00e9n mystieke mantel, geschikt voor de allermachtigste tovenaar! Vorig jaar tijdens het lentefestival gebruikt voor een Juvens in een productie vanHet eind van het rijk. Het is, al zeg ik het zelf, een van mijn beste stukken.\u2019 Bayaz hield het glanzende, scharlakenrode kledingstuk omhoog in het karige licht en keek er bewonderend naar. Mystieke diagrammen, geheimzinnige letters en symbolen van zon, maan en sterren glitterden in zilverdraad.", "Malacus streek met zijn hand over de glanzende stof van het absurde kledingstuk dat de koopman voor hem had meegebracht. \u2018Je had me vast niet zo beschimpt, h\u00e8, Logen, als ik hierin bij je kampvuur was aangekomen?\u2019", "Logen grimaste. \u2018Nou, misschien toch wel.\u2019", "\u2018En hier hebben we een schitterend barbarenkostuum.\u2019 De winkelier hees een zwartleren tuniek op de toonbank, met glanzende koperen knopen en voorzien van zinloze stukjes heel fijne mali\u00ebn. Hij wees naar de bijpassende bontmantel. \u2018Dit is echt sabelbont!\u2019 Het was een belachelijk kledingstuk, dat je niet warm zou houden en je ook niet zou beschermen.", "Logen sloeg zijn armen over elkaar over zijn oude jas. \u2018Denk je dat ik dat ga dragen?\u2019", "De winkelier slikte nerveus. \u2018Vergeef het mijn vriend,\u2019 zei Bayaz. \u2018Hij is een acteur nieuwe stijl. Hij gaat graag volledig op in zijn rol.\u2019", "\u2018O, ja?\u2019 piepte de man terwijl hij Logen van top tot teen bekeek. \u2018Noordmannen\u2026 neem ik aan\u2026 zijn wel actueel.\u2019", "\u2018Absoluut. En ik moet zeggen, meester Negenvinger is de allerbeste in zijn vak.\u2019 De oude tovenaar porde Logen in zijn ribben. \u2018De allerbeste. Ik heb het zelf gezien.\u2019", "\u2018Als u het zegt.\u2019 De winkelier leek verre van overtuigd. \u2018Mag ik vragen welk stuk u gaat opvoeren?\u2019", "\u2018O, het is een nieuw stuk.\u2019 Bayaz tikte met zijn vinger tegen zijn kale hoofd. \u2018Ik ben de details nog aan het uitwerken.\u2019", "\u2018Werkelijk?\u2019", "\u2018Jazeker. Eigenlijk meer een sc\u00e8ne dan een heel toneelstuk.\u2019 Hij keek nog eens naar de mantel en bewonderde de manier waarop het licht op de mystieke symbolen glinsterde. \u2018Een sc\u00e8ne waarin Bayaz, de Eerste van Magi\u00ebrs, eindelijk zijn zetel in de Gesloten Raad weer inneemt.\u2019", "\u2018Ah,\u2019 knikte de winkelier veelbetekenend. \u2018Een politiek stuk. Een snerpende satire, misschien? Wordt het komisch of dramatisch van toon?\u2019", "Bayaz keek schuins naar Logen. \u2018Dat valt nog te bezien.\u2019"], "Text/chap24.html": ["Barbaren aan de poort", "Jezal rende over het laantje langs de gracht, stampend over de versleten plaveistenen terwijl de hoge witte muur rechts van hem eindeloos voorbijtrok, de ene toren na de andere, tijdens zijn dagelijkse rondje om de Agriont. Sinds hij minder was gaan drinken, was zijn uithoudingsvermogen enorm verbeterd. Hij was niet eens buiten adem. Het was nog vroeg, en de straten van de stad waren zo goed als verlaten. Af en toe keek er iemand naar hem als hij langs rende, en riep misschien zelfs een aanmoediging, maar Jezal merkte het amper. Zijn ogen waren gefixeerd op het sprankelende, deinende water in de gracht, en zijn gedachten waren elders.", "Bij Ardee. Waar anders, de laatste tijd? Na die dag dat West hem had gewaarschuwd, nadat hij was opgehouden haar te ontmoeten, had hij aangenomen dat zijn gedachten zich wel weer op andere dingen zouden richten, en op andere vrouwen. Hij had zich vol overgave op het schermen gestort, had geprobeerd belangstelling te tonen voor zijn taken als officier, maar hij merkte dat hij zich niet kon concentreren en dat andere vrouwen nu vlakke, bleke, saaie schepsels leken. De lange hardlooptochten en de monotone oefeningen met de zware balk gaven zijn geest meer dan voldoende gelegenheid om af te dwalen. De verveling van soldaat zijn in vredestijd was nog erger: saaie documenten lezen, op wacht staan bij dingen die niet bewaakt hoefden te worden. Onvermijdelijk verslapte zijn concentratie, en dan was zij daar weer.", "Ardee in praktische boerenkleding, met rode konen en bezweet van het harde werk op de akker. Ardee in het gewaad van een prinses, glinsterend van de juwelen. Ardee badend in een poel in het bos, terwijl hij vanuit de struiken toekeek. Ardee keurig en ingetogen, verlegen naar hem opkijkend van onder haar wimpers. Ardee als hoer bij de haven, hem wenkend vanuit een groezelige deuropening. De fantasie\u00ebn varieerden eindeloos, maar ze eindigden allemaal op dezelfde manier.", "Zijn uurlange rondje om de Agriont was voltooid en hij rende over de brug door de zuidelijke poort terug naar binnen.", "Jezal trakteerde de wachters op hun dagelijkse aandeel aan onverschilligheid, draafde door de tunnel de lange helling op naar het fort en wendde zich toen naar het plein waar maarschalk Varuz op hem zou staan te wachten. Al die tijd bleef Ardee ergens achter in zijn geest tegen hem aan wrijven.", "Niet dat hij geen andere dingen had om aan te denken. De Wedstrijd was binnenkort, heel binnenkort. Straks zou hij moeten vechten voor een juichende menigte, onder wie zijn familie en vrienden. Het kon zijn reputatie maken\u2026 of breken. Hij zou eigenlijk 's nachts wakker moeten liggen, gespannen en zwetend, eindeloos piekerend over vormen en training en schermijzers. Maar op een of andere manier dacht hij daar in bed helemaal niet aan.", "En dan was er ook nog een oorlog aan de gang. Je kon het gemakkelijk vergeten, hier op de zonnige laantjes van de Agriont, dat Angland was binnengevallen door hordes kwijlende barbaren. Hij zou binnenkort naar het noorden gaan om zijn compagnie aan te voeren in de strijd. Dat was ongetwijfeld een vooruitzicht dat geen man onberoerd zou laten. Oorlog was toch zeker een dodelijke zaak? Hij kon gewond of verminkt raken, of zelfs gedood worden. Jezal probeerde zich het verwrongen, trillende, beschilderde gezicht van Fenris de Gevreesde voor de geest te halen. Legioenen krijsende barbaren die zich op de Agriont stortten. Het was inderdaad een vreselijke zaak, een gevaarlijke en angstaanjagende zaak.", "Hmm.", "Ardee kwam uit Angland. Stel nou dat zij in handen zou vallen van de Noordmannen? Jezal zou haar uiteraard te hulp schieten. Haar mocht niets overkomen. Of niets ergs, althans. Misschien haar kleren een beetje gescheurd, zo hier en daar? Ongetwijfeld zou ze bang zijn, en dankbaar. Hij zou haar wel moeten troosten, natuurlijk. Misschien viel ze wel flauw? Hij moest haar dan misschien dragen, met haar hoofd tegen zijn schouder gedrukt. Hij moest haar misschien ergens neerleggen en haar kleding wat losser maken. Misschien raakten hun lippen elkaar dan, heel zachtjes, en gingen die van haar dan een stukje vaneen, en\u2026", "Jezal struikelde. Hij voelde een plezierige gezwollenheid in zijn kruis. Plezierig, maar bepaald niet passend bij een ferm rondje hardlopen. Hij was nu bijna op het plein, en zo kon hij natuurlijk niet naar de schermtraining. Hij keek wanhopig om zich heen, op zoek naar afleiding, en verslikte zich bijna in zijn tong. Majoor West stond bij de muur, gekleed voor het schermen keek hij hoe Jezal naderde, met een ongebruikelijk grimmige uitdrukking op zijn gezicht. Eventjes vroeg Jezal zich af of zijn vriend wist waar hij aan had gedacht. Hij slikte schuldbewust en voelde het bloed naar zijn gezicht stijgen. West kon het niet weten, dat kon niet. Maar hij was ergens bepaald niet ingenomen over.", "\u2018Luthar,\u2019 gromde hij.", "\u2018West.\u2019 Jezal staarde naar zijn schoenen. Ze hadden het niet meer zo goed met elkaar kunnen vinden sinds West zich bij de staf van maarschalk Burr had aangesloten. Jezal probeerde blij voor hem te zijn, maar hij kon zich niet aan de indruk onttrekken dat hijzelf beter gekwalificeerd was voor die positie. Hij had immers uitstekend bloed, of hij nu ervaring in het veld had of niet. En Ardee stond nog steeds tussen hen in, door die onaangename en nodeloze waarschuwing. Iedereen wist dat West als eerste door de bres bij Ulrioch was gegaan. Iedereen wist dat hij een bijzonder kort lontje had. Vroeger vond Jezal dat wel spannend, tot hij er het lijdend voorwerp van was geworden.", "\u2018Varuz wacht op je.\u2019 West zette zich af van de muur en beende naar de poort. \u2018En hij is niet alleen.\u2019", "\u2018Niet alleen?\u2019", "\u2018De maarschalk vindt dat je aan publiek moet wennen.\u2019", "Jezal fronste zijn voorhoofd. \u2018Ik sta ervan te kijken dat het iemand nog kan schelen in het huidige klimaat, met de oorlog en alles.\u2019", "\u2018Dat zal je inderdaad nog verbazen. Vechten en schermen en alles wat met vechtkunst te maken heeft zijn heel erg in trek. Iedereen draagt tegenwoordig een zwaard bij zich, ook al hebben ze er van hun leven nog nooit eentje getrokken. Er is absoluut een koorts gaande over die Wedstrijd, geloof me.\u2019", "Jezal knipperde met zijn ogen toen ze het felverlichte plein opliepen. Langs een van de muren was haastig een tijdelijk podium opgezet, dat van het ene tot het andere uiteinde volgepakt zat met mensen, wel zestig of meer.", "\u2018En daar is hij dan!\u2019 riep maarschalk Varuz. Er werd beleefd geapplaudisseerd. Jezal merkte dat hij grijnsde; er zaten een paar heel belangrijke mensen tussen het publiek. Hij zag Marovia, de hoogrechter, die over zijn lange baard streek. Heer Isher zat vlak bij hem en keek enigszins verveeld. Kroonprins Ladisla in eigen persoon zat onderuitgezakt op de eerste rij, fonkelend in zijn hemd van fijne mali\u00ebn, enthousiast te klappen. De mensen op de banken achter hem moesten zich opzij buigen om langs de wuivende pluim op zijn indrukwekkende hoofddeksel te kunnen kijken.", "Varuz, die nog altijd straalde, gaf Jezal zijn ijzers. \u2018Waag het niet me voor gek te zetten!\u2019 siste hij. Jezal hoestte nerveus en keek op naar de rijen verwachtingsvolle mensen. De moed zonk hem in de schoenen. Inquisiteur Glokta's tandeloze grijns loerde hem toe vanuit het publiek, en op de rij achter hem\u2026 Ardee West. Haar gezicht droeg een uitdrukking die ze in zijn dagdromen nooit had: \u00e9\u00e9n derde chagrijnig, \u00e9\u00e9n derde beschuldigend en \u00e9\u00e9n derde gewoonweg verveeld. Hij wendde zijn blik af, staarde naar de tegenoverliggende muur en vervloekte zichzelf inwendig om zijn lafheid. Hij scheen tegenwoordig niemand meer recht in de ogen te kunnen kijken.", "\u2018Dit gevecht wordt uitgevoerd met half geslepen ijzers!\u2019 bulderde de maarschalk. \u2018De beste van drie touch\u00e9s!\u2019 West had zijn zwaarden al getrokken en liep naar de ring, die met witte kalk zorgvuldig op het kortgemaaide gras was aangebracht. Jezals hart ging tekeer terwijl hij onhandig zijn eigen ijzers uit de schedes prutste, zich maar al te zeer bewust van alle blikken die op hem waren gericht. Hij nam zijn positie tegenover West in en plaatste zijn voeten zorgvuldig op het gras. West deed zijn ijzers omhoog, en Jezal deed hetzelfde. Ze bleven even roerloos tegenover elkaar staan.", "\u2018Begin!\u2019 schreeuwde Varuz.", "Het werd Jezal al snel duidelijk dat West niet van plan was het hem gemakkelijk te maken. Hij kwam met meer dan zijn gebruikelijke felheid naar voren en viel Jezal aan met een werveling van zware uithalen, waardoor hun ijzers snel tegen elkaar kletterden en schraapten. Hij ging wat achteruit, nog altijd onbehaaglijk onder de oplettende blikken van al die mensen, van wie enkele verdomd belangrijke, maar terwijl West hem achteruit drong naar de rand van de ring begonnen zijn zenuwen het af te leggen tegen zijn training. Hij dook weg, maakte ruimte voor zichzelf, pareerde de aanvallen met links en rechts, springend en dansend, te snel om te vangen.", "De mensen verdwenen naar de achtergrond, en zelfs Ardee was er niet meer. De wapens bewogen als vanzelf, heen en weer, op en neer. Hij hoefde er niet naar te kijken. Hij richtte zijn aandacht op Wests ogen, zag ze tussen de grond en de ijzers en Jezals springende voeten heen en weer flitsen om zijn bedoelingen te raden.", "Hij voelde de aanval al aankomen voordat die werd ingezet. Hij maakte een schijnbeweging de ene kant op, draaide de andere kant op en stapte soepel achter West toen die schonkig langskwam. Het was kinderspel voor hem om zijn tegenstander een voet op het achterwerk te zetten en hem de ring uit te duwen.", "\u2018Touch\u00e9!\u2019 schreeuwde maarschalk Varuz.", "Er klonk wat verspreid gelach toen de majoor op zijn buik belandde. \u2018Touch\u00e9 op de reet!\u2019 ginnegapte de kroonprins, en zijn pluim schudde mee met zijn lachbui. \u2018E\u00e9n voor kapitein Luthar!\u2019 West zag er lang niet meer zo intimiderend uit met zijn gezicht in het stof. Jezal maakte een buiginkje voor het publiek en riskeerde een glimlach in Ardees richting toen hij weer overeind kwam. Hij was teleurgesteld te zien dat ze niet eens naar hem keek. Ze keek met een flauwe, wrede grijns naar haar broer die door het stof kroop.", "West kwam langzaam overeind. \u2018Goeie touch\u00e9,\u2019 mompelde hij tussen opeengeklemde tanden door toen hij de ring weer in stapte. Jezal nam zijn positie weer in en kon een glimlach amper onderdrukken.", "\u2018Begin!\u2019 schreeuwde Varuz.", "West zette weer een ferme aanval in, maar Jezal liep nu warm voor het gevecht. De geluiden van het publiek zwollen aan en zwakten af terwijl hij eerst de ene en dan weer de andere kant uit danste. Hij doorspekte zijn bewegingen af en toe met een zwierig gebaar, en de toeschouwers reageerden erop met \u2018ooo\u2019 en \u2018aah\u2019 terwijl hij achteloos Wests aanvallen afsloeg. De grotere man begon een beetje moe te worden, en zijn aanvallen werden minder fel. Hun lange ijzers kletterden tegen elkaar, schraapten langs elkaar. Jezal draaide zijn rechterpols en trok West zijn wapen uit de hand, stapte naar voren en raakte hem met zijn linkerijzer.", "\u2018Gah!\u2019 West grimaste en liet zijn korte ijzer vallen, weghinkend terwijl hij zijn onderarm beetpakte. Er vielen een paar bloeddruppeltjes op de grond.", "\u2018Twee-nul!\u2019 riep Varuz.", "De kroonprins sprong op, verheugd over het zien van bloed, en zijn hoed viel af. \u2018Uitstekend!\u2019 schreeuwde hij schril, \u2018prachtig!\u2019 Anderen kwamen ook overeind en applaudisseerden luid. Jezal baadde zich met een brede glimlach in hun goedkeuring, en al zijn spieren tintelden van geluk. Hij begreep nu waarvoor hij had getraind.", "\u2018Goed gevochten, Jezal,\u2019 mompelde West, terwijl er een spoortje bloed over zijn onderarm droop. \u2018Je bent te goed voor me geworden.\u2019", "\u2018Het spijt me van die wond.\u2019 Jezal grijnsde. Het speet hem helemaal niet.", "\u2018Het is niks. Een schrammetje.\u2019 West beende fronsend weg en ondersteunde zijn pols. Niemand schonk veel aandacht aan zijn vertrek, en Jezal nog wel het minst. Sportevenementen draaien alleen maar om de winnaars.", "Heer Marovia was de eerste die van de tribune kwam om hem te feliciteren. \u2018Wat een veelbelovende jongeman,\u2019 zei hij tegen Varuz, glimlachend naar Jezal, \u2018maar denkt u dat hij Bremer dan Gorst kan verslaan?\u2019", "Varuz sloeg Jezal vaderlijk op zijn schouder. \u2018Ik ben ervan overtuigd dat hij iedereen kan verslaan, als hij een goeie dag heeft.\u2019", "\u2018Hmm. Hebt u Gorst wel eens zien schermen?\u2019", "\u2018Nee, maar ik heb gehoord dat hij bijzonder indrukwekkend is.\u2019", "\u2018O, inderdaad. Hij is een duivel.\u2019 De hoogrechter trok zijn borstelige wenkbrauwen op. \u2018Ik zie uit naar hun treffen. Hebt u wel eens een carri\u00e8re bij justitie overwogen, kapitein Luthar?\u2019", "Daar stond Jezal van te kijken. \u2018Eh, nee, edelachtbare, ik bedoel\u2026 ik ben soldaat.\u2019", "\u2018Natuurlijk. Maar veldslagen en dat soort dingen zijn verschrikkelijk voor de zenuwen. Als u ooit van gedachten verandert, heb ik misschien wel een plekje voor u. Ik kan altijd veelbelovende jonge lieden gebruiken.\u2019", "\u2018Eh, dank u.\u2019", "\u2018Tot de Wedstrijd dan maar. Succes, kapitein,\u2019 riep hij over zijn schouder toen hij wegliep. Zijn toon gaf aan dat Jezal er een heleboel van nodig zou hebben.", "Zijne hoogheid prins Ladisla was optimistischer. \u2018Jij bent mijn man, Luthar!\u2019 riep hij, met zijn vingers door de lucht priemend alsof het schermijzers waren. \u2018Ik ga mijn weddenschap op jou verdubbelen!\u2019", "Jezal maakte een onderdanige buiging. \u2018Uwe hoogheid is te vriendelijk.\u2019", "\u2018Je bent mijn man! Een soldaat! Een schermer hoort voor zijn land te vechten, of niet, Varuz? Waarom is die Gorst geen soldaat?\u2019", "\u2018Ik geloof dat hij dat wel is, hoogheid,\u2019 wees de maarschalk hem vriendelijk terecht. \u2018Hij is familie van heer Brock en dient in zijn persoonlijke garde.\u2019", "\u2018O.\u2019 De prins leek even in de war, maar al snel klaarde zijn blik weer op. \u2018Maar jij bent mijn man!\u2019 schreeuwde hij naar Jezal, nogmaals met zijn vingers priemend terwijl de veer op zijn hoed alle kanten op zwaaide. \u2018Jij bent de man voor mij!\u2019 Hij huppelde met zijn glinsterende siermali\u00ebn om zijn lijf in de richting van de poort.", "\u2018Heel indrukwekkend.\u2019 Jezal draaide zich abrupt om en zette een onelegante stap achteruit. Glokta was ineens van achteren opgedoken. Voor een kreupele had hij een eng vermogen om mensen te besluipen. \u2018Wat een geluk voor iedereen dat je het toch niet hebt opgegeven.\u2019", "\u2018Dat was ik ook nooit van plan,\u2019 snauwde Jezal ijzig.", "Glokta zoog op zijn tandvlees. \u2018Als jij het zegt, kapitein.\u2019", "\u2018Dat zeg ik inderdaad.\u2019 Jezal wendde zich onbeschoft af en hoopte dat hij nooit meer met die walgelijke kerel hoefde te praten. Hij stond oog in oog met Ardee, die op nog geen pas afstand stond.", "\u2018Gah,\u2019 stamelde hij, en hij stapte weer achteruit.", "\u2018Jezal,\u2019 zei ze, \u2018ik had je al een tijdje niet meer gezien.\u2019", "\u2018Eh\u2026\u2019 Hij keek zenuwachtig om zich heen. Glokta schuifelde weg. West was allang verdwenen. Varuz stond te praten met heer Isher en een paar anderen die nog op het plein waren. Niemand keek naar hen. Hij moest met haar praten. Hij moest haar rechtuit vertellen dat hij niet meer met haar kon omgaan. Dat was hij haar wel schuldig. \u2018Eh\u2026\u2019", "\u2018Heb je me niks te zeggen?\u2019", "\u2018Eh\u2026\u2019 Hij draaide zich snel om en liep weg, terwijl de huid op zijn rug prikte van schaamte.", "De verveling van wachtdienst bij de zuidelijke poort leek bijna een genade na al die onverwachte opwinding. Jezal keek er eigenlijk best naar uit om daar een beetje te staan, mensen de Agriont in en uit te zien lopen en te luisteren naar het hersenloze geklets van luitenant Kaspa. Zo dacht hij er althans over, tot hij daar aankwam.", "Kaspa en de gebruikelijke groep gepantserde soldaten stonden bij de buitenste poorten, waar de oude brug over de gracht tussen de twee enorme witstenen pilaren van het wachthuis door liep. Terwijl Jezal naar het uiteinde van de lange tunnel marcheerde, zag hij dat er iemand bij hen stond. Een kleine, gekweld uitziende kerel met een bril. Jezal herinnerde hem zich vagelijk. Morgenstond, heette hij, een of ander vriendje van de schatmeester. Hij had hier niets te zoeken.", "\u2018Kapitein Luthar, wat een gelukkig toeval!\u2019 Jezal keek verschrikt om. Het was die imbeciel, Sulfur, die in kleermakerszit op de grond achter hem zat, met zijn rug tegen de hoge muur van het wachthuis.", "\u2018Wat doet hij hier, verdomme?\u2019 snauwde Jezal.", "Kaspa deed zijn mond open om te antwoorden, maar Sulfur was hem voor. \u2018Let maar niet op mij, kapitein. Ik wacht alleen maar op mijn meester.\u2019", "\u2018Je meester?\u2019 Hij durfde niet eens te speculeren over wat voor idioot deze idioot zou kunnen dienen.", "\u2018Inderdaad. Hij zou hier zeer weldra moeten zijn.\u2019 Sulfur keek fronsend op naar de zon. \u2018Hij is al een klein beetje aan de late kant, eerlijk gezegd.\u2019", "\u2018O ja?\u2019", "\u2018Ja.\u2019 De waanzinnige glimlachte weer vriendelijk. \u2018Maar hij komt wel, Jezal, daar kun je op rekenen.\u2019", "Dat die vent hem nu bij zijn voornaam aansprak, ging Jezal echt te ver. Hij kende die kerel amper, en w\u00e1t hij van hem wist, beviel hem niet. Hij deed zijn mond open om hem eens flink de waarheid te zeggen, maar plotseling sprong Sulfur op, griste zijn stok weg bij de muur en klopte zich af.", "\u2018Daar heb je ze!\u2019 zei hij, uitkijkend over de gracht. Jezal volgde zijn blik.", "Een ongelooflijk indrukwekkende oude man met een hooggeheven kaal hoofd beende doelbewust de brug over, en zijn schitterende gewaad in glanzend rood en zilver bolde achter hem op in de wind. Hij werd gevolgd door een ziekelijk uitziende jongeman \u2013 met zijn hoofd een beetje gebogen als in ontzag voor de oudere man \u2013 met een lange staf, die hij plat op zijn handen voor zich droeg. Achter hem liep een bruut van een kerel in een zware bontmantel, die zeker een halve kop groter was dan de andere twee.", "\u2018Wat krijgen we\u2026\u2019 Jezal maakte zijn zin niet af. Hij dacht die oude man ergens van te kennen. Misschien een of andere hoge heer uit de Open Raad? Een buitenlandse ambassadeur? Hij had beslist iets koninklijks over zich. Jezal peinsde zich suf terwijl ze naderden, maar kon hem niet plaatsen.", "De oude man kwam voor het wachthuis tot stilstand en bekeek Jezal, Kaspa, Morgenstond en de wachters hooghartig met glinsterende groene ogen. \u2018Yoru,\u2019 zei hij.", "Sulfur stapte met een diepe buiging naar voren. \u2018Meester Bayaz,\u2019 mompelde hij op gedempte toon, in diep respect.", "Dat was het. Daar kende Jezal de man van. Hij vertoonde duidelijke overeenkomsten met het standbeeld van Bayaz op de Koningsweg. Het standbeeld waar Jezal zo vaak langs was gerend. Hij was misschien een beetje dikker, maar dat gezicht \u2013 streng, wijs, moeiteloos vol gezag \u2013 was precies hetzelfde. Jezal fronste zijn voorhoofd. Dat de oude man bij die naam werd aangesproken beviel hem niet. Die magere jongeman met de staf beviel hem ook niet. En hun andere metgezel beviel hem nog minder.", "West had Jezal vaak verteld dat de Noordmannen die je in Adua trof, meestal slonzige types die rondhingen bij de havens of stomdronken in de goot lagen, zeker niet typisch waren voor hun volk. Degenen die vrij leefden in het verre noorden \u2013 waar ze zich bezighielden met vechten, vetes uitknokken en vreten, of wat Noordmannen dan ook deden \u2013 waren van een heel ander slag. Een lang, fel, knap ras, had Jezal zich altijd voorgesteld, met iets romantisch. Sterk maar gracieus. Wild maar nobel. Woest maar sluw. Het soort mannen wiens blik altijd op de verre horizon gericht was.", "Dit was daar niet \u00e9\u00e9n van.", "Nog nooit van zijn leven had Jezal een bruter uitziende kerel gezien. Zelfs Fenris de Gevreesde had er bij hem vergeleken beschaafd uitgezien. Zijn gezicht leek wel een gegeselde rug, vol kruiselingse, grillige littekens. Zijn neus was krom en iets opzij gebogen. Aan zijn ene oor ontbrak een grote hap, en zijn ene oog leek wat hoger te staan dan het andere, omringd door een halvemaanvormig litteken. Zijn hele gezicht was eigenlijk een beetje geplet, gebroken, scheef, als dat van een kampioensvechter die een paar rondjes te veel heeft gebokst. Hij gaapte met gefronst voorhoofd en een openhangende mond op naar het wachthuis en staarde om zich heen met een bijna dierlijk stompzinnige blik.", "Hij droeg een lange bontmantel en een leren tuniek afgezoomd in goud, maar door die overdreven barbaarse praal zag hij er alleen nog maar woester uit, en het lange, zware zwaard aan zijn riem viel niet over het hoofd te zien. De Noordman krabde over een groot roze litteken dat door de stoppels op zijn wang liep terwijl hij naar de steil oprijzende muren boven hem staarde, en Jezal zag dat een van zijn vingers ontbrak. Alsof er nog verder bewijs nodig was van een leven vol geweld en onbeschaafdheid.", "Die logge primitieveling de Agriont binnenlaten? Terwijl ze in oorlog waren met de Noordmannen? Ondenkbaar! Maar Morgenstond schuifelde al naar voren. \u2018De schatmeester verwacht u, heren,\u2019 dweepte hij terwijl hij buigend en onderdanig naar de oude man toe liep, \u2018als u mij maar wilt volgen\u2026\u2019", "\u2018E\u00e9n momentje.\u2019 Jezal greep de ondersecretaris bij zijn elleboog en trok hem opzij. \u2018Hij ook?\u2019 vroeg hij ongelovig, wijzend naar de holbewoner in zijn mantel. \u2018We zijn in oorlog, weet je!\u2019", "\u2018Heer Hoff was bijzonder specifiek!\u2019 Morgenstond trok zijn arm los, en het licht weerkaatste op zijn bril. \u2018U mag proberen hem hier te houden, maar dan mag u dat uitleggen aan de schatmeester!\u2019", "Jezal slikte. Dat idee stond hem helemaal niet aan. Hij keek op naar de oude man, maar kon hem niet lang in de ogen kijken. Hij had een mysterieuze uitstraling, alsof hij iets wist wat niemand anders kon raden, en het was heel verontrustend.", "\u2018Je\u2026 moet\u2026 je\u2026 wapens\u2026 hier\u2026 laten!\u2019 schreeuwde hij tegen de barbaar, zo langzaam en duidelijk mogelijk.", "\u2018Geen punt.\u2019 De Noordman trok het zwaard van zijn riem en stak het naar voren. Het woog zwaar op Jezals handen: een groot, eenvoudig, bruut uitziend wapen. Daarna werd hem nog een lang mes overhandigd, en vervolgens nog een dat de Noordman uit zijn laars haalde. Een derde kwam achter zijn rug vandaan, en toen nog een smal mes uit zijn mouw. Hij stapelde alles op in Jezals uitgestoken armen. De Noordman glimlachte breed. Het was een werkelijk afschrikwekkende aanblik, waarbij zijn onregelmatige littekens verwrongen en opbolden, en zijn gezicht er nog schever uitzag dan voorheen.", "\u2018Je kunt nooit te veel messen hebben,\u2019 gromde hij met zijn diepe, knarsende stem. Niemand lachte, maar dat scheen hem niet te deren.", "\u2018Zullen we?\u2019 vroeg de oude man.", "\u2018Terstond,\u2019 zei Morgenstond, die zich omdraaide om te vertrekken.", "\u2018Ik ga met jullie mee.\u2019 Jezal dumpte de wapens in Kaspa's armen.", "\u2018Dat is werkelijk niet nodig, kapitein,\u2019 jankte Morgenstond.", "\u2018Ik sta erop.\u2019 Zodra die Noordman bij de schatmeester was aangekomen, mocht hij vermoorden wie hij wilde: dan was het iemand anders z'n probleem. Maar tot hij daar was, kon Jezal de schuld krijgen voor wat hij dan ook zou uitvreten, en hij mocht hangen als hij dat liet gebeuren.", "De wachters stapten opzij en de vreemde stoet liep door de poort. Morgenstond liep voorop en fluisterde over zijn schouder vleiende woorden tegen de oude man in de schitterende mantel. De bleke jongeman volgde hem, en daarna kwam Sulfur. De negenvingerige Noordman sjokte achter hen aan.", "Jezal volgde met zijn duim achter zijn riem gehaakt, dicht bij het gevest van zijn zwaard zodat hij het snel zou kunnen pakken, en hij hield nauwlettend in de gaten of de wildeman geen plotselinge bewegingen maakte. Nadat hij hem echter een tijdje was gevolgd, moest Jezal toegeven dat de man niet de indruk wekte moorddadige gedachten te koesteren. Eigenlijk keek hij nieuwsgierig, verbijsterd en enigszins beschaamd. Hij hield steeds zijn pas in om op te kijken naar de gebouwen, schudde zijn hoofd, krabde aan zijn gezicht, mompelde binnensmonds. Af en toe joeg hij passanten de stuipen op het lijf door naar ze te glimlachen, maar hij leek geen grotere dreiging te vormen en Jezal begon zich te ontspannen, in ieder geval tot ze op het Maarschalkplein aankwamen.", "De Noordman bleef plotseling staan. Jezal graaide naar zijn zwaard, maar de ogen van de holbewoner waren naar voren gericht, op een fontein vlakbij. Hij liep er behoedzaam naartoe, bracht langzaam een dikke vinger omhoog en porde in de glinsterende waterstraal. Er spetterde water in zijn gezicht en hij deinsde achteruit, waarbij hij bijna Jezal omver duwde. \u2018Een bron?\u2019 fluisterde hij. \u2018Hoe kan dat?\u2019", "Goeie genade. Die kerel was net een kind. Een kind van zesenhalve voet lang met een gezicht als het hakblok van een slager. \u2018Er liggen buizen!\u2019 Jezal stampte op de plaveistenen. \u2018Onder\u2026 de\u2026 grond!\u2019", "\u2018Buizen,\u2019 herhaalde de primitieveling zachtjes, starend naar het schuimende water.", "De anderen waren een stukje doorgelopen en naderden het grootse gebouw waarin Hoff zijn werkkamers had. Jezal begon weg te lopen van de fontein, hopend dat hij die achterlijke wilde met zich mee zou lokken. Tot Jezals opluchting volgde hij, hoofdschuddend terwijl hij almaar \u2018buizen\u2019 in zichzelf bleef mompelen.", "Ze gingen de koele schemering van de wachtkamer van de schatmeester binnen. Er zaten mensen op bankjes langs de muren, en sommigen van hen gaven de indruk dat ze daar al een hele tijd zaten te wachten. Ze staarden allemaal toen Morgenstond de vreemde groep linea recta meetroonde naar Hoffs werkkamer. De secretaris opende de zware dubbele deuren en stapte opzij zodat eerst de kale oude man, toen zijn maatje met de stok, toen de waanzinnige Sulfur en uiteindelijk de negenvingerige woesteling langs hem naar binnen konden.", "Jezal wilde hen volgen, maar Morgenstond ging op de drempel staan en versperde hem de weg. \u2018Hartelijk dank voor uw hulp, kapitein,\u2019 zei hij met een flauwe glimlach. \u2018U kunt nu wel terugkeren naar de poort.\u2019 Jezal gluurde over zijn schouder de kamer in. Hij zag de schatmeester met gefronst voorhoofd opkijken van achter een lange tafel. Hoofdlector Sult zat naast hem, grimmig en argwanend. Hoogrechter Marovia was er ook, met een glimlach op zijn gerimpelde gezicht. Drie leden van de Gesloten Raad.", "Toen deed Morgenstond de deur voor zijn neus dicht."], "Text/chap25.html": ["En toen", "\u2018Ik zag dat u een nieuwe secretaris hebt,\u2019 zei Glokta, schijnbaar terloops.", "De hoofdlector glimlachte. \u2018Natuurlijk. De oude beviel me niet. Hij had een losse tong, weet je.\u2019 Glokta hield zijn glas wijn halverwege naar zijn mond stil. \u2018Hij had onze geheimen doorgebrieft aan de manufacturiers,\u2019 vervolgde Sult achteloos, alsof het algemeen bekend was. \u2018Ik was me er al een tijdje van bewust. Maar je hoeft je geen zorgen te maken, hoor. Hij heeft nooit iets ontdekt wat ik niet wilde dat hij wist.\u2019", "Dan\u2026 dan wist jij wie onze verrader was. Je wist het al die tijd al. Glokta's gedachten gingen langs de gebeurtenissen van de afgelopen paar weken, trokken ze uit elkaar en zetten ze in dit nieuwe licht weer in elkaar, probeerden ze op verschillende manieren tot ze pasten, en al die tijd deed hij zijn best om zijn verbazing te verbergen. Je hebt Ruis\u2019 bekentenis op een plek laten liggen waar je wist dat je secretaris hem zou zien. Je wist dat de manufacturiers zouden ontdekken wie er op die lijst stonden, en je vermoedde wat ze zouden doen, wetend dat het je alleen maar in de kaart zou spelen en je de schep zou geven om ze mee te begraven. Intussen stuurde je mijn verdenkingen in de richting van Kalyne, terwijl je al die tijd al wist wie het lek was. Alles is precies volgens jouw plan verlopen. De hoofdlector keek hem met een sluwe glimlach aan. En ik wed dat je ook nu kunt raden wat ik denk. Ik ben ook een pion in dit spel geweest, bijna net zozeer als die kruiperige worm van een secretaris. Glokta onderdrukte zijn gegiechel. Gelukkig dan maar voor mij dat ik een pion aan de goede kant van het spelbord was. Ik vermoedde helemaal niets.", "\u2018Hij heeft ons verraden voor een teleurstellend kleine som geld,\u2019 vervolgde Sult, die afkerig zijn lip liet opkrullen. \u2018Ik denk dat Kault hem tien keer zoveel had gegeven, als hij maar het verstand had gehad het te vragen. De jongere generatie heeft werkelijk geen ambitie. Ze denken dat ze zo slim zijn, maar het valt enorm tegen.\u2019 Hij keek Glokta met zijn koele blauwe ogen onderzoekend aan. Ik maak deel uit van de jongere generatie, min of meer. Ik voel me terecht op mijn nummer gezet.", "\u2018Is uw secretaris gestraft?\u2019", "De hoofdlector zette zijn glas voorzichtig op tafel, zodat de voet amper geluid maakte op het hout. \u2018O, ja. Streng gestraft. Maar je hoeft echt niet verder over hem in te zitten.\u2019 Dat geloof ik best. Drijvend lijk gevonden bij de haven\u2026 \u2018Ik moet zeggen dat ik ervan stond te kijken dat je je richtte op superieur Kalyne als ons lek. Die man was van de oude garde. Hij heeft wel eens wat onbelangrijkere dingen door de vingers gezien, natuurlijk, maar de Inquisitie verraden? Onze geheimen aan de manufacturiers verkopen?\u2019 Sult snoof. \u2018Nooit. Je hebt je oordeel laten vertroebelen door je persoonlijke afkeer van die man.\u2019", "\u2018Hij leek me de enige mogelijkheid,\u2019 mompelde Glokta, maar hij had er onmiddellijk spijt van. Stom, stom. De fout is gemaakt. Hou je mond nu maar gewoon.", "\u2018Dat leek zo?\u2019 De hoofdlector klakte afkeurend met zijn tong. \u2018Nee, nee, nee, inquisiteur. Schijn is niet goed genoeg voor ons. In de toekomst houden we het bij de feiten, als je het niet erg vindt. Maar trek het je niet te zeer aan; ik heb je je instincten laten volgen, en, zoals is gebleken, onze positie is veel sterker geworden door jouw blunder. Kalyne is uit zijn functie ontheven,\u2019 drijvend lijk gevonden\u2026 \u2018en superieur Goyle is onderweg uit Angland om de rol van superieur van Adua op zich te nemen.\u2019", "Goyle? Komt hierheen? Die smeerlap, de nieuwe superieur van Adua? Glokta kon niet voorkomen dat zijn lip opkrulde.", "\u2018Jullie twee zijn niet de allerbeste vrienden, h\u00e8, Glokta?\u2019", "\u2018Hij is cipier, geen onderzoeker. Hij heeft geen belangstelling voor schuld of onschuld. Hij heeft geen belangstelling voor de waarheid. Hij foltert voor de lol.\u2019", "\u2018O, kom nou toch, Glokta. Wil je me wijsmaken dat jij het niet geweldig vindt als je gevangenen hun geheimen spuien? Als ze namen noemen? Als ze de bekentenis ondertekenen?\u2019", "\u2018Ik schep er geen genoegen in.\u2019 Ik schep nergens genoegen in.", "\u2018En toch doe je het zo ontzettend goed. Hoe dan ook, Goyle is onderweg, en wat je ook van hem vindt, hij is een van ons. Een zeer capabel en betrouwbaar man, toegewijd aan de Kroon en de staat. Hij was ooit een leerling van me, weet je.\u2019", "\u2018O, ja?\u2019", "\u2018Ja. Hij had jouw baan\u2026 dus er zit toch wel toekomst in!\u2019 De hoofdlector giechelde om zijn eigen grapje. Glokta glimlachte dunnetjes. \u2018Al met al is alles heel aardig uitgepakt en verdien je felicitaties voor jouw aandeel daarin. Goed werk.\u2019 Goed genoeg om me voorlopig te laten leven, althans. Sult hief zijn glas en ze proostten vreugdeloos, terwijl ze elkaar argwanend aankeken over de rand van hun glas.", "Glokta schraapte zijn keel. \u2018Magister Kault zei nog iets interessants, vlak voor zijn onfortuinlijke verscheiden.\u2019", "\u2018Ga door.\u2019", "\u2018De manufacturiers hadden een partner bij hun plannetjes. Een partner met veel inspraak. Een bank.\u2019", "\u2018Huh. Trek een koopman opzij en er zit altijd een bankier achter. Wat is daarmee?\u2019", "\u2018Ik denk dat deze bankiers overal van op de hoogte waren. Van het smokkelen, de fraude, en zelfs de moorden. Ik denk dat ze het aanmoedigden, er misschien zelfs opdracht toe hadden gegeven, zodat ze een goede opbrengst van hun leningen kregen. Mag ik een onderzoek beginnen, eminentie?\u2019", "\u2018Welke bank?\u2019", "\u2018Valint en Balk.\u2019", "De hoofdlector scheen er even over na te denken en staarde Glokta met zijn harde, blauwe ogen aan. Weet hij al af van die bankiers? Weet hij al veel meer dan ik? Wat zei Kault ook alweer? Zoek je verraders, Glokta? Kijk dan in het Huis van Vragen\u2026", "\u2018Nee,\u2019 snauwde Sult. \u2018Die bankiers hebben goede connecties. Te veel mensen zijn ze dingen schuldig, en zonder Kault zal het lastig worden iets te bewijzen. We hebben gekregen wat we nodig hadden van de manufacturiers, en ik heb een dringendere taak voor je.\u2019", "Glokta keek op. N\u00f3g een taak? \u2018Ik zag ernaar uit de gevangenen te ondervragen die we bij de gildehal hebben gearresteerd, Eminentie. Het kan zijn dat\u2026\u2019", "\u2018Nee.\u2019 De hoofdlector mepte Glokta's woorden weg met zijn gehandschoende hand. \u2018Die zaak zou maanden gaan duren. Ik laat Goyle het wel doen.\u2019 Hij fronste zijn voorhoofd. \u2018Behalve als je daar bezwaar tegen hebt?\u2019", "Dus ik ploeg het veld, zaai het zaad, geef het gewas water, en dan mag Goyle oogsten? Fijne gerechtigheid. Hij boog nederig zijn hoofd. \u2018Natuurlijk niet, Eminentie.\u2019", "\u2018Mooi. Je hebt waarschijnlijk wel gehoord over onze ongebruikelijke bezoekers van gisteren?\u2019", "Bezoekers? De hele week had Glokta verschrikkelijke rugpijn gehad. Gisteren had hij zich uit bed gesleept om die stomkop van een Luthar te zien schermen, maar verder was hij in zijn kamer gebleven, amper in staat zich te bewegen. \u2018Ik had ze niet opgemerkt,\u2019 zei hij alleen.", "\u2018Bayaz, de Eerste van Magi\u00ebrs.\u2019 Glokta glimlachte weer dunnetjes, maar de hoofdlector lachte niet.", "\u2018U maakt vast een grapje.\u2019", "\u2018Was het maar waar.\u2019", "\u2018Een charlatan, Eminentie?\u2019", "\u2018Wat anders? Maar een heel uitzonderlijke. Lucide, redelijk, intelligent. De deceptie is tot in het extreme doorgetrokken.\u2019", "\u2018Hebt u met hem gesproken?\u2019", "\u2018Ja. Hij is opmerkelijk overtuigend. Hij weet dingen; dingen die hij niet hoort te weten. We kunnen hem niet zomaar negeren. Wie hij ook is, hij heeft geld en goede informatiebronnen.\u2019 De hoofdlector fronste diep. \u2018Hij heeft een of andere afvallige bruut van een Noordman bij zich.\u2019", "Glokta fronste zijn voorhoofd. \u2018Een Noordman? Dat lijkt me niet echt hun stijl. Volgens mij zijn die bijzonder direct.\u2019", "\u2018Precies wat ik ook al dacht.\u2019", "\u2018Een spion voor de keizer dan? De Gurken?\u2019", "\u2018Misschien. De Kantics zijn gek op intrige, maar ze houden zich meestal in de schaduwen op. Dit theatrale vertoon riekt niet naar hen. Ik vermoed dat we ons antwoord dichter bij huis moeten zoeken.\u2019", "\u2018De edelen, Eminentie? Brock? Isher? Heugen?\u2019", "\u2018Misschien,\u2019 overpeinsde Sult, \u2018misschien. Ze zijn er wrevelig genoeg voor. Of onze oude vriend, de hoogrechter. Hij leek me een beetje te verheugd over dit alles. Hij is iets van plan, ik weet het zeker.\u2019", "De edelen, de hoogrechter, de Noordmannen, de Gurken; het kan ieder van hen zijn, of niemand. Maar waarom? \u2018Ik begrijp het niet, hoofdlector. Als het gewoon spionnen zijn, waarom doen ze dan al die moeite? Er zijn toch wel eenvoudigere manieren om de Agriont binnen te komen?\u2019", "\u2018Het punt is,\u2019 Sult grimaste bitterder dan Glokta ooit eerder van hem had gezien, \u2018dat er een lege zetel is in de Gesloten Raad. Die is er altijd geweest. Een zinloze traditie, een zaak van etiquette, een stoel gereserveerd voor een mythische figuur, hoe dan ook al honderden jaren dood. Niemand had ooit verwacht dat iemand naar voren zou stappen om die op te eisen.\u2019", "\u2018Maar dat heeft hij gedaan?\u2019", "\u2018Ja! Dat doet hij nu!\u2019 De hoofdlector stond op en beende om de tafel heen. \u2018Ik weet het! Ondenkbaar! Een of andere spion, een of andere leugenaar van waar dan ook, deelgenoot van de innerlijke mechanismen van het hart van onze regering! Maar hij heeft een stel stoffige documenten, dus nu moeten w\u00edj z\u00edjn ongelijk bewijzen! Vind je dat niet ongelooflijk?\u2019", "Dat vond Glokta inderdaad.Maar het heeft vast niet veel zin om dat te zeggen.", "\u2018Ik heb gevraagd om tijd, zodat we onderzoek kunnen doen,\u2019 vervolgde Sult, \u2018maar de Gesloten Raad wil het niet oneindig vooruitschuiven. We hebben maar een week of twee de tijd om die zogenaamde magi\u00ebr te ontmaskeren als de fraudeur die hij is. Intussen maken hij en zijn kameraden het zich gemakkelijk in een stel uitstekende kamers in de Toren van Ketens, en wij kunnen niets doen om te voorkomen dat ze ronddwalen door de Agriont en uitvreten wat ze willen!\u2019", "Er is wel iets wat we zouden kunnen doen\u2026 \u2018De Toren van Ketens is heel hoog. Als iemand per ongeluk ten val zou komen\u2026\u2019", "\u2018Nee. Nog niet. We hebben in bepaalde kringen al tot het uiterste gebruikgemaakt van onze vrijheden. Voorlopig in ieder geval zullen we voorzichtig moeten handelen.\u2019", "\u2018Een ondervraging is altijd een mogelijkheid. Als we ze arresteerden, zou ik er snel achter kunnen komen voor wie ze werken\u2026\u2019", "\u2018Voorzichtig handelen, zei ik! Ik wil dat je onderzoek doet naar die magi\u00ebr, Glokta, en naar zijn kameraden. Zoek uit wie ze zijn, waar ze vandaan komen, wat ze willen. En zoek vooral uit wie hier achter zit, en waarom. We moeten die zogenaamde Bayaz ontmaskeren voordat hij schade kan aanrichten. Daarna kun je alle middelen gebruiken die je wilt.\u2019 Sult draaide zich om en liep naar het raam.", "Glokta hees zich onhandig en gepijnigd uit zijn stoel. \u2018Hoe zal ik beginnen?\u2019", "\u2018Volg ze!\u2019 schreeuwde de hoofdlector ongeduldig. \u2018Hou ze in het oog! Kijk met wie ze praten, wat ze doen. Jij bent de inquisiteur, Glokta!\u2019 snauwde hij zonder zelfs maar om te kijken. \u2018Stel vragen!\u2019"], "Text/chap26.html": ["Beter dan dood zijn", "\u2018We zoeken een vrouw,\u2019 zei de officier, die hen argwanend aankeek. \u2018Een ontsnapte slavin, een moordenares. Heel gevaarlijk.\u2019", "\u2018Een vrouw, meester?\u2019 vroeg Yulwei, en hij fronste verward zijn voorhoofd. \u2018Gevaarlijk, meester?\u2019", "\u2018Ja, een vrouw!\u2019 De officier zwaaide ongeduldig met zijn hand. \u2018Lang, met littekens, kortgeknipt haar. Goed bewapend waarschijnlijk, met een boog.\u2019 Ferro stond daar, lang en met littekens, haar haren kortgeknipt en haar boog over haar schouder, en ze hield haar blik op de stoffige grond gericht. \u2018Ze wordt gezocht door de hoogste autoriteiten! Een dievegge en moordenares, bij herhaling!\u2019", "Yulwei glimlachte nederig en spreidde zijn handen uit. \u2018Wij hebben zo iemand niet gezien, meester. Mijn zoon en ik hebben geen wapens, zoals u ziet.\u2019 Ferro keek ongemakkelijk naar het kromzwaard achter haar riem, dat glansde in het zonlicht. De officier scheen het echter niet op te merken. Hij sloeg een vlieg voor zijn gezicht weg terwijl Yulwei verder wauwelde. \u2018We zouden geen van beiden weten wat we met een boog zouden aanmoeten, kan ik u verzekeren. We vertrouwen erop dat God ons beschermt, meester, en de onge\u00ebvenaarde soldaten van de keizer.\u2019", "De officier snoof. \u2018Heel verstandig, oude man. Wat kom je hier doen?\u2019", "\u2018Ik ben koopman, onderweg naar Dagoska om specerijen in te kopen,\u2019 zei hij met een kruiperige buiging, \u2018met uw welwillende toestemming.\u2019", "\u2018Handel jij met de roze mannen? Die verdomde Unie!\u2019 De officier spuugde in het stof. \u2018Maar goed, iedereen moet zijn brood verdienen, al is het soms op een beschamende manier. Handel maar zolang het nog kan, want de roze mannen zullen hier niet lang meer zijn. We vegen ze terug de oceaan in!\u2019 Zijn borst zwol op van trots. \u2018De keizer, Uthman-ul-Dosht, heeft het gezworen! Wat denk je daarvan, oude man?\u2019", "\u2018O, dat wordt een schitterende dag, een schitterende dag,\u2019 zei Yulwei, met nog een diepe buiging. \u2018Moge God die ons snel brengen, meester!\u2019", "De officier bekeek Ferro eens goed. \u2018Je zoon lijkt me een sterke knaap. Misschien kan hij wel soldaat worden.\u2019 Hij zette een stap naar haar toe en pakte haar blote arm vast. \u2018Dat is een sterke arm. Die arm zou wel een boog kunnen aanspannen, zou ik denken, met wat onderricht. Wat zeg je daarvan, jongen? Mannenwerk, vechten voor de glorie van God en je keizer! Beter dan sloven voor een schijntje!\u2019 Ferro kreeg kippenvel van zijn vingers op haar huid. Haar andere hand kroop naar haar mes.", "\u2018Helaas,\u2019 zei Yulwei snel, \u2018mijn zoon is\u2026 simpel geboren. Hij spreekt amper.\u2019", "\u2018Ah. Jammer. Er kan een tijd komen dat we iedere man nodig hebben. Die roze lui zijn dan misschien wilden, maar ze kunnen wel vechten.\u2019 De officier wendde zich af en Ferro keek hem kwaad na. \u2018Goed dan, je mag gaan!\u2019 Hij wuifde hen door. De blikken van zijn soldaten, die in de schaduw van de palmen langs de weg zaten, volgden hen toen ze langsliepen, maar zonder veel belangstelling.", "Ferro hield haar mond tot ze het kamp ver achter zich hadden gelaten, en toen keek ze Yulwei fel aan. \u2018Dagoska?\u2019", "\u2018Om te beginnen,\u2019 zei de oude man, die over de vlakte met struikjes staarde. \u2018En dan naar het noorden.\u2019", "\u2018Naar het noorden?\u2019", "\u2018Over de Cirkelzee naar Adua.\u2019", "De zee over? Ze bleef staan. \u2018Daar ga ik niet heen, verdomme!\u2019", "\u2018Moet je alles zo moeilijk maken, Ferro? Ben je dan zo gelukkig hier in Gurkhul?\u2019", "\u2018Die noorderlingen zijn gek, dat weet iedereen! Roze mannen, de Unie, of wat dan ook. Gek! Goddeloos!\u2019", "Yulwei keek haar met \u00e9\u00e9n opgetrokken wenkbrauw aan. \u2018Ik wist niet dat je zoveel belangstelling had voor God, Ferro.\u2019", "\u2018Ik weet tenminste dat die bestaat!\u2019 schreeuwde ze, wijzend naar de hemel. \u2018Die roze mannen, die denken niet zoals wij, zoals echte mensen! We hebben niks met hun soort te maken! Ik blijf liever bij de Gurken! Bovendien heb ik hier met mensen appeltjes te schillen.\u2019", "\u2018Wat voor appeltjes? Wil je Uthman vermoorden?\u2019", "Ze fronste haar voorhoofd. \u2018Misschien wel.\u2019", "\u2018Huh.\u2019 Yulwei draaide zich om en liep door. \u2018Ze zoeken je, Ferro, voor het geval je het niet in de gaten had. Je kunt geen tien passen verzetten zonder mijn hulp. Die kooi staat nog steeds op je te wachten, weet je nog? Die voor het paleis staat? Ze willen hem graag vullen.\u2019 Ferro knarste op haar tanden. \u2018Uthman is nu keizer. Ul-Dosht, noemen ze hem. De machtige! De genadeloze! Grootste keizer sinds honderd jaar, zeggen ze nu al. De keizer vermoorden!\u2019 Yulwei grinnikte. \u2018Jij bent me er eentje, zeg. Nou, nou.\u2019", "Ferro keek kwaad voor zich uit toen ze de oude man de heuvel op volgde. Yulwei kon die soldaten laten zien wat hij wilde, en dat was een slimme truc, maar ze was niet van plan om naar het noorden te gaan. Wat had zij met die goddeloze roze lui te maken?", "Yulwei grinnikte nog steeds toen ze hem inhaalde. \u2018De keizer vermoorden.\u2019 Hij schudde zijn hoofd. \u2018Hij zal maar moeten wachten tot je terug bent. Je bent me wat schuldig, weet je nog?\u2019", "Ferro greep zijn pezige arm vast. \u2018Maar je had niks over reizen over de zee gezegd!\u2019", "\u2018En jij hebt er niet naar gevraagd, Maljinn, en wees maar blij!\u2019 Hij pulkte voorzichtig haar vingers van zijn arm. \u2018Je lijk zou nu te drogen kunnen liggen in de woestijn. In plaats daarvan klaag je nu in mijn oor, gespierd en gezond. Denk daar maar eens over na.\u2019", "Dat snoerde haar voorlopig de mond. Ze liep zwijgend verder, boos uitkijkend over het struikenlandschap terwijl haar sandalen knerpten over het uitgedroogde pad. Ze keek zijdelings naar de oude man. Hij had haar leven gered met zijn trucs, dat kon ze niet ontkennen.", "Maar ze mocht hangen als ze naar het noorden ging.", "Het fort lag verscholen in een rotsige inham, maar vanwaar zij stonden, hoog op de rotswand met de felle zon achter zich, zag Ferro het goed liggen. Een hoge muur omringde nette rijen gebouwen, genoeg om een klein stadje te vormen. Daarnaast lagen lange werven, gebouwd tot in het water. Aan die werven lagen schepen afgemeerd.", "Enorme schepen.", "Torens van hout, drijvende forten. Ferro had nog nooit schepen zelfs maar half zo groot gezien. De masten waren een donker woud tegen het glinsterende water erachter. Er lagen er tien aan de kades, en verder in de baai ploegden er nog twee langzaam door de golven, met grote bolle zeilen en kleine figuurtjes die kropen over de dekken en in het spinnenweb van touwen erboven.", "\u2018Ik zie er twaalf,\u2019 mompelde Yulwei, \u2018maar jouw ogen zijn beter.\u2019", "Ferro keek uit over het water. Verder langs de gebogen kustlijn, misschien twintig mijl verderop, zag ze nog een fort en nog meer werven. \u2018Daar zijn er nog meer,\u2019 zei ze, \u2018acht of negen, en die zijn groter.\u2019", "\u2018Groter dan deze?\u2019", "\u2018Een stuk groter.\u2019", "\u2018Alle goden!\u2019 mompelde Yulwei in zichzelf. \u2018De Gurken hebben nog nooit zulke grote schepen gebouwd. Nog niet half zo groot, en nog niet half zoveel. Er is in het hele zuiden niet genoeg hout om zo'n vloot te bouwen. Ze moeten het uit het noorden hebben gehaald, van de Styrianen, misschien.\u2019", "Ferro gaf niets om schepen, hout of het noorden. \u2018Nou, en?\u2019", "\u2018Met zo'n vloot zijn de Gurken een zeemacht. Ze zouden Dagoska kunnen innemen vanuit de baai, en zelfs Westhaven kunnen binnenvallen.\u2019", "De nietszeggende namen van verre plekken. \u2018Nou, en?\u2019", "\u2018Je begrijpt het niet, Ferro. Ik moet de anderen waarschuwen. We moeten opschieten!\u2019 Hij kwam overeind en haastte zich terug naar de weg.", "Ferro gromde. Ze keek nog een tijdje naar de grote houten tobbes in de baai, stond op en volgde Yulwei. Grote schepen, kleine schepen, haar interesseerde het niet. De Gurken konden alle roze mannen ter wereld tot hun slaven maken, wat haar betrof.", "Als dat maar betekende dat ze de echte mensen met rust lieten.", "\u2018Uit de weg!\u2019 De soldaat stuurde zijn paard recht op hen af en deed zijn zweep omhoog.", "\u2018Duizendmaal pardon, meester!\u2019 jammerde Yulwei met een diepe buiging terwijl hij naar het gras langs de weg scharrelde en een tegenstribbelende Ferro aan haar elleboog meetrok. Ze stonden in de struiken en keken toe terwijl de stoet langzaam voorbijtrok. Magere gestalten, verlopen, vuil, met lege ogen en stevig vastgebonden handen, die hun glazige blik op de grond gericht hielden. Mannen en vrouwen van alle leeftijden, en zelfs kinderen. Minstens honderd. Zes wachters reden met hen mee, onderuitgezakt in hun hoge zadels, met opgerolde zwepen in de hand.", "\u2018Slaven.\u2019 Ferro likte over haar droge lippen.", "\u2018De mensen van Kadir zijn in opstand gekomen,\u2019 zei Yulwei, terwijl hij de ellendige processie fronsend bekeek. \u2018Ze wilden niet langer deel uitmaken van de glorieuze natie van Gurkhul en dachten dat de dood van de keizer hun kans was om te vertrekken. Kennelijk hadden ze het mis. De nieuwe keizer is nog harder dan de vorige, h\u00e8, Ferro? Hun rebellie is nu al mislukt. Blijkbaar heeft je vriend Uthman slaven van ze gemaakt om ze te straffen.\u2019", "Ferro zag een broodmager meisje langzaam voorbij strompelen, met haar blote voeten door het stof. Een jaar of dertien? Het was moeilijk te bepalen. Haar gezicht was droog en lusteloos. Ze had een snee met een korst op haar voorhoofd, en nog meer achter op haar arm. Zweepsporen. Ferro slikte terwijl het meisje moeizaam doorliep. Een oude man, vlak voor haar, struikelde en viel plat op de grond, waardoor de hele rij wanordelijk tot stilstand kwam.", "\u2018Lopen!\u2019 blafte een van de ruiters, die zijn paard aanspoorde. \u2018Overeind!\u2019 De oude man probeerde op te krabbelen. \u2018Lopen!\u2019 De zweep van de soldaat knalde en maakte een lange rode streep over de magere rug van de man. Ferro deinsde achteruit en grimaste bij dat geluid, en ze voelde tintelingen op haar rug.", "Waar haar littekens zaten.", "Bijna alsof ze zelf was geslagen.", "Niemand die een zweep op Ferro Maljinn gebruikte zou het kunnen navertellen. Niet meer. Ze schokte haar boog van haar schouder.", "\u2018Rustig, Ferro!\u2019 siste Yulwei, die haar arm vastgreep. \u2018Je kunt niets voor ze doen!\u2019", "Het meisje bukte en hielp de oude slaaf overeind. De zweep knalde weer en raakte hen allebei, en er klonk een kreet van pijn. Had het meisje gegild, of was het de oude man?", "Of was het Ferro zelf geweest?", "Ze schudde Yulweis hand af en reikte naar een pijl. \u2018Ik kan die klootzak vermoorden!\u2019 grauwde ze. Het hoofd van de soldaat draaide met een ruk in hun richting, met een nieuwsgierige blik. Yulwei greep haar hand.", "\u2018En dan?\u2019 siste hij. \u2018Als je ze alle zes hebt vermoord, wat dan? Heb je voedsel en water voor honderd slaven? Nou? Dan verstop je het goed! En als de groep wordt gemist? Nou? En hun bewakers worden gevonden, afgeslacht? Wat dan, moordenaar? Wil je hier ergens honderd slaven verstoppen? Want ik kan het niet!\u2019", "Ferro staarde knarsetandend in Yulweis zwarte ogen, en haar ademhaling kwam snuivend door haar neus. Ze vroeg zich af of ze nog eens moest proberen hem te doden.", "Nee.", "Hij had gelijk, verdomme. Langzaam duwde ze de woede terug, zo ver als het lukte. Ze stopte de pijl weg en keek weer naar de rij. De oude slaaf strompelde verder, met het meisje achter zich aan. Ferro's woede knaagde als honger aan haar ingewanden.", "\u2018Jij!\u2019 riep de soldaat, die zijn paard naar hen toe stuurde.", "\u2018Nu zijn de rapen gaar!\u2019 siste Yulwei. Maar hij maakte een buiging naar de wachter, glimlachte en toonde zich nederig. \u2018Mijn verontschuldigingen, meester, mijn zoon is\u2026\u2019", "\u2018Hou je mond, oude man!\u2019 De soldaat keek vanuit zijn zadel naar Ferro. \u2018Nou, jongen, vind je haar mooi?\u2019", "\u2018Wat?\u2019 siste ze door opeengeklemde tanden.", "\u2018Je hoeft niet verlegen te zijn,\u2019 zei de soldaat grinnikend. \u2018Ik zag je wel kijken.\u2019 Hij draaide zich om naar de rij. \u2018Hou ze even tegen!\u2019 schreeuwde hij, en de slaven kwamen weer tot stilstand. Hij boog zich uit het zadel en greep het magere meisje onder haar arm vast, waarna hij haar ruw uit de rij trok.", "\u2018Ze is een goeie,\u2019 zei hij, terwijl hij haar naar Ferro toe trok. \u2018Beetje jong, maar ze is wel zover. Zal wel mooi opdrogen. Beetje mank nu van het vele lopen, maar dat heelt wel. Goeie tanden\u2026 Laat hem je tanden zien, teef!\u2019 De gebarsten lippen van het meisje weken langzaam vaneen. \u2018Goeie tanden. Wat zeg je ervan, jongen? Tien in goud voor haar! Dat is een goeie prijs!\u2019", "Ferro stond daar en staarde. Het meisje keek haar met grote, dode ogen aan.", "\u2018Luister,\u2019 zei de soldaat, die zich vooroverboog uit zijn zadel. \u2018Ze is twee keer zoveel waard, en het kan geen kwaad! Als we in Shaffa aankomen, zeg ik wel dat ze onderweg dood is gegaan. Niemand zal daarvan opkijken, het gebeurt zo vaak! Ik krijg er tien en jij bespaart er tien! Iedereen wint!\u2019", "Iedereen wint. Ferro staarde op naar de bewaker. Hij deed zijn helm af en veegde het zweet van zijn voorhoofd.", "\u2018Rustig, Ferro,\u2019 fluisterde Yulwei.", "\u2018Nou, goed dan, acht!\u2019 schreeuwde de soldaat. \u2018Ze heeft een mooie glimlach! Glimlach naar hem, teef!\u2019 De mondhoek van het meisje kwam een heel klein stukje omhoog. \u2018Zie je? Acht, en dan besteel je me!\u2019", "Ferro's vuisten waren gebald en haar nagels groeven in haar handpalmen. \u2018Rustig, Ferro,\u2019 fluisterde Yulwei op waarschuwende toon.", "\u2018Alle goden, wat ben jij een taaie onderhandelaar, jongen! Zeven, en dat is mijn laatste aanbod. Zeven, verdomme!\u2019 De soldaat zwaaide gefrustreerd met zijn helm. \u2018Wees een beetje voorzichtig met haar, dan is ze over vijf jaar veel meer waard! Het is een investering!\u2019", "Het gezicht van de soldaat was vlakbij. Ze kon elk zweetdruppeltje zien dat op zijn voorhoofd parelde, elke stoppel op zijn wangen, elk vlekje, elk littekentje en alle pori\u00ebn van zijn huid. Ze kon hem bijna ruiken.", "Als mensen echt dorst hebben, drinken ze pis, zout water of olie, hoe slecht het ook voor ze is, omdat ze zo vreselijk behoefte hebben aan vocht. Ferro had het vaak gezien in de Steenwoestijn. Zo erg was haar drang nu om die man te vermoorden. Ze wilde hem met blote handen uit elkaar trekken, hem wurgen, haar tanden in zijn gezicht zetten. De drang was bijna te groot om te weerstaan. \u2018Rustig!\u2019 siste Yulwei.", "\u2018Ik kan haar niet betalen,\u2019 hoorde Ferro zichzelf zeggen.", "\u2018Dat had je ook eerder kunnen zeggen, jongen, om me de moeite te besparen!\u2019 De soldaat zette zijn helm weer op. \u2018Ach, ik kan je niet kwalijk nemen dat je keek. Ze is een goeie.\u2019 Hij greep het meisje weer onder haar arm en sleurde haar terug naar de anderen. \u2018Ze krijgen twintig voor haar in Shaffa!\u2019 schreeuwde hij nog achterom. De rij trok verder. Ferro keek het meisje na tot de slaven verdwenen over een heuvel; struikelend, strompelend, schuifelend onderweg naar de slavernij.", "Ze voelde zich nu koud en leeg. Ze wenste dat ze die bewaker had vermoord, wat er ook van was gekomen. Als ze hem had vermoord, zou dat die lege plek hebben gevuld, in ieder geval voor een tijdje. Zo werkte het. \u2018Ik heb ook in zo'n rij gelopen,\u2019 zei ze langzaam.", "Yulwei zuchtte diep. \u2018Weet ik, Ferro, weet ik, maar het lot heeft jou uitgekozen voor de redding. Wees er dankbaar voor, als je weet hoe dat moet.\u2019", "\u2018Je had me hem moeten laten vermoorden.\u2019", "\u2018Ugh,\u2019 zei de oude man walgend. \u2018Echt waar, jij zou de hele wereld vermoorden als het kon. Zit er nog iets anders dan moorden in je, Ferro?\u2019", "\u2018Vroeger wel,\u2019 mompelde ze, \u2018maar dat slaan ze er wel uit. Ze slaan je tot ze zeker weten dat er niks meer over is.\u2019 Yulwei stond daar maar, met die medelijdende blik op zijn gezicht. Vreemd, maar het maakte haar niet meer boos.", "\u2018Het spijt me, Ferro. Voor jou en voor hen.\u2019 Hij stapte hoofdschuddend de weg weer op. \u2018Maar het is beter dan dood zijn.\u2019", "Ze bleef nog even staan en keek naar het stof dat opwervelde van de rij in de verte.", "\u2018Het is hetzelfde,\u2019 fluisterde ze in zichzelf."], "Text/chap27.html": ["In de kijker", "Logen leunde tegen de balustrade en tuurde door de ochtendzon naar het uitzicht.", "Hij had datzelfde gedaan, voor zijn gevoel alweer een hele tijd geleden, vanaf het balkon van zijn kamer bij de bibliotheek. De twee uitzichten konden amper meer van elkaar verschillen. Zonlicht over het onregelmatige tapijt van gebouwen aan de ene kant, heet en oogverblindend fel en vol geroezemoes in de verte. De koude, mistige vallei aan de andere kant, zacht en verlaten en stil als de dood. Hij herinnerde zich die ochtend, wist nog dat hij zich een heel ander mens had gevoeld. Hij voelde zich nu ook een ander mens. Een stommeling. Klein, lelijk en verward.", "\u2018Logen.\u2019 Malacus stapte het balkon op en kwam naast hem staan. Hij glimlachte op naar de zon en keek uit over de stad naar de sprankelende baai, waar het een drukte van belang was. \u2018Mooi, h\u00e8?\u2019", "\u2018Als jij het zegt, maar ik zie het niet. Al die mensen.\u2019 Logen huiverde. \u2018Het hoort niet. Ik word er bang van.\u2019", "\u2018Bang? Jij?\u2019", "\u2018Altijd.\u2019 Logen had amper geslapen sinds ze waren aangekomen. Het werd hier nooit fatsoenlijk donker, nooit fatsoenlijk stil. Het was te warm, te benauwd, het stonk. Vijanden waren dan misschien angstaanjagend, maar tegen vijanden kon je vechten, en dan waren ze weg. Logen kon hun haat begrijpen. Tegen de gezichtsloze, achteloze, uitgestrekte stad viel niet te vechten. Die haatte alles. \u2018Dit is geen plek voor mij. Ik zal blij zijn als we vertrekken.\u2019", "\u2018We blijven hier misschien nog wel een tijdje.\u2019", "\u2018Weet ik.\u2019 Logen haalde diep adem. \u2018Daarom ga ik naar buiten om naar die Agriont te kijken en te zien wat ik erover kan uitvissen. Sommige dingen moeten gewoon gebeuren. Je kunt ze beter doen dan er steeds tegen op te blijven zien. Dat zei mijn vader altijd.\u2019", "\u2018Goed advies. Ik ga wel met je mee.\u2019", "\u2018Geen sprake van.\u2019 Bayaz stond in de deuropening en keek zijn leerling boos aan. \u2018Je vooruitgang de afgelopen paar weken is een schande, zelfs voor jou.\u2019 Hij stapte naar buiten. \u2018Ik stel voor dat terwijl we wachten op antwoord van zijne majesteit jij die tijd gebruikt om te studeren. Het kan een hele tijd duren voor je weer de kans krijgt.\u2019", "Malacus haastte zich zonder achterom te kijken naar binnen. Hij wist wel beter dan te treuzelen als zijn meester in zo'n stemming was. Bayaz was al zijn goedgeluimdheid kwijtgeraakt zodra ze bij de Agriont waren aangekomen, en het leek er niet op dat die snel zou terugkomen. Logen kon het hem niet kwalijk nemen, want ze werden meer als gevangenen dan als gasten behandeld. Hij wist niet veel van goede manieren, maar hij kon wel raden wat al die harde blikken en de bewakers bij de deur betekenden.", "\u2018Ongelooflijk hoe het is gegroeid,\u2019 gromde Bayaz met een fronsende blik over de uitgestrekte stad. \u2018Ik kan me herinneren dat Adua ooit amper meer was dan een verzameling hutten, om het Huis van de Maker gedrongen als vliegen om een verse drol. Voordat er een Agriont was. Voordat er een Unie was, zelfs. Ze waren niet half zo trots in die tijd, kan ik je vertellen. Ze aanbaden de Maker als een god.\u2019", "Lawaaiig hoestte hij slijm op en spuugde het de lucht in. Logen zag de klodder de gracht over gaan en ergens tussen de witte gebouwen onder hen verdwijnen. \u2018Dit heb \u00edk ze gegeven,\u2019 siste Bayaz. Logen kreeg dat onplezierige, trekkerige gevoel dat altijd scheen samen te gaan met het ongenoegen van de oude tovenaar. \u2018Ik heb ze vrijheid gegeven, en dit is de dank die ik krijg? De minachting van klerken? Van opgeblazen loopjongens?\u2019", "Een uitstapje naar de argwaan en waanzin beneden begon Logen een genadige onderbreking te lijken. Hij schuifelde naar de balkondeur en dook de kamer weer in.", "Als ze hier gevangenen waren, dan had Logen wel in ergere cellen gezeten, moest hij toegeven. Hun ronde woonkamer hier was koninklijk, in zijn ogen in ieder geval wel: zware stoelen van donker hout met prachtig snijwerk, dikke wandkleden met bossen en jachttaferelen erop. Bethod zou zich waarschijnlijk wel thuis voelen in zo'n kamer. Logen voelde zich hier een onbenul en liep constant op zijn tenen omdat hij bang was iets stuk te maken. Midden in de kamer stond op een tafel een hoge pot met felgekleurde bloemen erop geschilderd. Logen keek er argwanend naar terwijl hij naar de lange trap liep die omlaag leidde in de Agriont.", "\u2018Logen!\u2019 Bayaz stond afgetekend in de deuropening en keek hem fronsend aan. \u2018Pas op je tellen. Het lijkt hier misschien een vreemde plek, maar de mensen zijn nog vreemder.\u2019", "Het water schuimde en gorgelde, in een smalle straal opspuitend uit een metalen buisje in de vorm van een vissenbek, en spetterde omlaag in een wijd stenen bassin. Een fontein, had die trotse jongeman het genoemd. Buizen onder de grond, had hij gezegd. Logen dacht aan ondergrondse rivieren, vlak onder zijn voeten stromend, klotsend tegen de funderingen van het gebouw. Hij werd er een beetje duizelig van.", "Het plein was enorm: een grote vlakte van platte stenen, omringd door steile kliffen van witte gebouwen. Steile rotswanden, bedekt met pilaren en snijwerk, glinsterend van de hoge vensters, wemelend van de mensen. Er scheen vandaag iets te gaan gebeuren. Overal langs de verre buitenranden van het plein waren ze bezig een enorme, schuine constructie van houten balken te bouwen. Een leger van werklieden zwermde eroverheen, hakkend en hamerend, werkend met houten pennen en verbindingen, terwijl ze elkaar chagrijnig toeriepen. Overal lagen stapels planken en boomstammen, tonnen met spijkers, gereedschap genoeg om tien enorme zalen te bouwen, en nog veel meer. Hier en daar verhief het bouwsel zich al ver boven de grond, de staanders oprijzend als de masten van grote schepen, zo hoog als de monsterlijke gebouwen erachter.", "Logen stond met zijn handen in zijn zij naar het enorme houten skelet te gapen, maar het doel ervan was hem een raadsel. Hij stapte naar een kleine, gespierde man in een leren schort toe, die druk bezig was een plank door te zagen. \u2018Wat is dit?\u2019", "\u2018H\u00e8?\u2019 De man keek niet eens op van zijn werk.", "\u2018Dit. Waar is het voor?\u2019", "De zaag beet door het hout en het afgezaagde stuk kletterde op de grond. De timmerman smeet de rest van de plank op een stapel. Hij draaide zich om en keek Logen argwanend aan terwijl hij het zweet van zijn glinsterende voorhoofd veegde.", "\u2018Tribunes. Zitplaatsen.\u2019 Logen staarde hem niet-begrijpend aan. \u2018Voor de Wedstrijd!\u2019 schreeuwde de timmerman hem toe. Logen liep langzaam achteruit. Wartaal. Onzinwoorden. Hij draaide zich om en haastte zich weg, waarbij hij ruim afstand hield van de enorme houten constructies en de mannen die eroverheen klommen.", "Hij kwam aan op een brede laan, een diep ravijn tussen hoge witte gebouwen aan weerszijden. Aan beide kanten van de weg stonden standbeelden, veel groter dan levensgroot, die fronsend neerkeken op de hoofden van de mensen die zich ertussendoor haastten. Het eerste standbeeld kwam Logen vreemd bekend voor. Hij liep ernaartoe, bekeek het van top tot teen en begon te grijnzen. De Eerste van Magi\u00ebrs was wat aangekomen sinds er een standbeeld van hem was gemaakt. Te veel goede maaltijden bij de bibliotheek, misschien. Logen draaide zich om naar een mannetje met een zwarte hoed, die langskwam met een groot boek onder zijn arm.", "\u2018Bayaz,\u2019 zei hij, wijzend naar het standbeeld. \u2018Vriend van me.\u2019 De man staarde naar hem, naar het standbeeld, weer naar hem, en haastte zich verder.", "De rij standbeelden strekte zich uit aan weerskanten van de laan. Koningen van de Unie, vermoedde Logen, stonden aan de linkerkant. Sommige droegen zwaarden, andere schriftrollen of scheepjes. Een van hen had een hond aan zijn voeten, een andere een schoof koren onder zijn arm, maar verder was er niet veel waaraan je ze kon onderscheiden. Ze hadden allemaal dezelfde hoge kroon en dezelfde strenge frons. Als je naar ze keek, zou je denken dat ze nog nooit van hun leven iets stoms hadden gezegd, of iets stoms hadden gedaan, of hadden moeten poepen.", "Logen hoorde achter zich snelle voetstappen naderen, en hij draaide zich nog net op tijd om om de trotse jongeman van bij de poort te zien. Hij kwam de laan door rennen, gekleed in een bezweet hemd. Logen vroeg zich af waar hij met zoveel haast naartoe onderweg was, maar hij was niet van plan te gaan rennen om het hem te vragen, niet in deze hitte. En hoe dan ook, er waren nog veel meer mysteries die moesten worden opgelost.", "De laan kwam uit op een groot, groen terrein, door reuzenhanden uit het platteland geschept en midden tussen de hoge gebouwen neergeplant, al was het geen platteland zoals Logen dat ooit had gezien. Het gras was een gladde, egale, felgroene deken, bijna tot op de grond afgeschoren. Er stonden bloemen, maar ze groeiden in felgekleurde rijtjes, cirkels en rechte lijnen. Er stonden ook weelderige struiken en bomen, allemaal met hekjes eromheen of in onnatuurlijke vormen geknipt. Er was ook water: stroompjes die kabbelden over stenen treden, een grote, vlakke vijver met droevig uitziende bomen langs de rand.", "Logen liep door het groen met de rechte hoeken, en zijn laarzen knerpten op een pad dat was gemaakt van kleine grijze steentjes. Er waren hier een heleboel mensen, op elkaar gepakt om van de zon te genieten. Ze zaten in bootjes op het miniatuurmeer, roeiden langzaam rond zonder ergens naartoe te gaan. Ze lagen op het gras, aten, dronken en kletsten met elkaar. Sommigen wezen naar Logen en schreeuwden, of fluisterden of slopen weg.", "Het was een nogal vreemde menigte, vooral de vrouwen. Bleek en spookachtig, gehuld in ingewikkelde jurken, hun haren bij elkaar gepakt, opgestapeld en doorstoken met pennen en kammen en grote, rare veren of nutteloze hoedjes erop. Ze deden hem denken aan die grote pot in hun ronde kamer; te dun en kwetsbaar om ergens goed voor te zijn, en bovendien verpest door te veel versiering. Maar het was lang geleden, dus hij glimlachte vriendelijk naar ze, voor het geval dat. Sommigen keken ontdaan, anderen slaakten geschokte kreetjes. Logen zuchtte. Ja, hij had het nog steeds.", "Verderop, op een ander groot plein, bleef Logen staan om een groep soldaten te zien oefenen. Dit waren geen bedelaars of meisjesachtige jongelingen, dit waren stevig uitziende kerels in zware bepantsering, met borst- en beenplaten die glanzend waren gepoetst en lange speren tegen hun schouders. Ze stonden naast elkaar, allemaal hetzelfde, in vier vierkanten van misschien vijftig man elk, stil als de standbeelden langs de laan.", "Na een brul van een man in een rode jas \u2013 hun hoofdman, nam Logen aan \u2013 draaiden ze zich allemaal tegelijk om, staken hun speren omhoog en begonnen over het plein te marcheren, met gelijktijdig stampende laarzen. Iedere man hetzelfde, hetzelfde bewapend, hetzelfde bewegend. Het was nogal een aanblik, al dat glanzende metaal dat synchroon bewoog in stekelige vlakken, als een vierkante reuzenegel met tweehonderd pootjes. Dodelijk, ongetwijfeld, op een groot, vlak terrein, tegen een denkbeeldige vijand recht voor hen. Hoe zoiets moest werken op oneffen rotsen, in de stromende regen, in een dicht woud, dat zag Logen niet helemaal voor zich. Die mannen zouden snel moe worden door het gewicht van al die pantsers, en als hun vierkanten werden opgebroken, wat zouden ze dan doen? Mannen die het gewend waren altijd anderen naast zich te hebben? Konden ze ook alleen vechten?", "Hij liep verder, over grote pleinen en door nette parken, langs klokkende fonteinen en trotse standbeelden, over schone lanen en brede straten. Hij liep smalle trappen op en af, stak bruggetjes over riviertjes over, over wegen, over andere bruggetjes. Hij zag wachters in tien verschillende soorten prachtige uniformen, op wacht bij honderd verschillende poorten en muren en deuren, en allemaal keken ze hem met hetzelfde diepe wantrouwen aan. De zon klom omhoog langs de hemel, de hoge witte gebouwen gleden langs tot Logen pijn in zijn voeten had en half verdwaald was, en zijn nek stijf was van het doorlopend omhoogkijken.", "De enige constante was een monsterlijk grote toren die hoog, hoog boven al het andere opdoemde, waarbij het allergrootste gebouw maar gewoontjes leek. Hij was er altijd, steeds zichtbaar vanuit zijn ooghoeken, glurend over de toppen van de daken in de verte. Logens voetstappen sleepten hem er langzamerhand steeds dichter naartoe, tot hij in een vergeten hoek van de citadel aankwam en in de schaduw ervan stond.", "Hij zag een oud bankje naast een verwaarloosd grasveld bij een groot, afbrokkelend gebouw, begroeid met mos en klimop, waarvan het steile dak in het midden was doorgezakt en waarvan dakpannen ontbraken. Hij liet zich op het bankje zakken, blies zijn wangen op en keek fronsend op naar die enorme vorm achter de muren, donker afstekend tegen het blauw, een door mensen gemaakte berg van droge, harde, dode stenen. Er groeiden geen planten tegen die reusachtige massa op, en er was zelfs geen mos te zien tussen de grote steenblokken. Het Huis van de Maker, had Bayaz het genoemd. Er zaten geen ramen of deuren in de kale muren. Alleen maar een verzameling machtige, scherpe treden van steen. Waarvoor zou iemand ooit zoiets groots bouwen? Wie was die Maker eigenlijk? Was dit alles wat hij gemaakt had? Een groot, nutteloos huis?", "\u2018Vind je het erg als ik even ga zitten?\u2019 Er keek een vrouw neer op Logen, ze leek althans meer op een vrouw dan die vreemde, spookachtige dingen in het park. Een knappe vrouw in een witte jurk, met donkere haren.", "\u2018Of ik dat erg vind? Nee, gek genoeg wil niemand anders bij me komen zitten.\u2019", "Ze liet zich op het andere uiteinde van het bankje zakken, legde haar kin op haar handen en zette haar ellebogen op haar knie\u00ebn, en keek zonder belangstelling op naar de enorme toren. \u2018Misschien zijn ze bang voor je.\u2019", "Logen zag een man zich langs haasten met een stapel papieren onder zijn arm, die hem met grote ogen bekeek. \u2018Dat begin ik ook te vermoeden.\u2019", "\u2018Je ziet er ook wel een beetje gevaarlijk uit.\u2019", "\u2018Afzichtelijk is het woord dat je zoekt.\u2019", "\u2018Meestal vind ik de woorden die ik zoek wel, en ik zeg gevaarlijk.\u2019", "\u2018Nou, uiterlijk is soms misleidend.\u2019", "Ze trok een wenkbrauw op en nam hem langzaam op. \u2018Dan moet je wel een vredig man zijn.\u2019", "\u2018Huh\u2026 niet helemaal.\u2019 Ze keken elkaar zijdelings aan. Ze leek niet bang, of hooghartig, of zelfs maar ge\u00efnteresseerd. \u2018Waarom ben jij niet bang?\u2019", "\u2018Ik kom uit Angland. Ik ken je volk. Bovendien,\u2019 ze liet haar hoofd tegen de rugleuning van het bankje zakken, \u2018wil er niemand anders met me praten. Ik ben wanhopig.\u2019", "Logen staarde naar de stomp van zijn middelvinger en wiebelde die heen en weer zo ver het lukte. \u2018Dat moet wel. Ik ben Logen.\u2019", "\u2018Dat is mooi voor je. Ik ben niemand.\u2019", "\u2018Iedereen is iemand.\u2019", "\u2018Ik niet. Ik ben niemand. Ik ben onzichtbaar.\u2019", "Logen keek haar fronsend aan, hoe ze daar half naar hem toe gedraaid zat, achterover op het bankje in de zon, met haar lange, gladde hals gestrekt, haar borst die langzaam rees en daalde. \u2018Ik zie je.\u2019", "Ze rolde haar hoofd opzij en keek hem aan. \u2018Jij\u2026 bent een heer.\u2019", "Logen gnuifde. Hij was al veel dingen genoemd, maar dat nog nooit. De jonge vrouw lachte niet met hem mee. \u2018Ik hoor hier niet,\u2019 mompelde ze in zichzelf.", "\u2018Wij allebei niet.\u2019", "\u2018Nee. Maar ik woon hier.\u2019 Ze stond op. \u2018Tot ziens, Logen.\u2019", "\u2018Vaarwel, niemand.\u2019 Hij keek haar hoofdschuddend na toen ze zich omdraaide en langzaam wegliep. Bayaz had gelijk gehad. Dit was een vreemde plek, maar de mensen waren nog vreemder.", "Logen schrok wakker, knipperde met zijn ogen en staarde woest om zich heen. Donker. Niet helemaal donker, natuurlijk, want de altijd aanwezige gloed van de stad was er nog. Hij dacht dat hij iets had gehoord, maar nu was het stil. Het was warm. Warm, drukkend en verstikkend, zelfs met de plakkerige lucht die door het open raam naar binnen waaide. Hij kreunde, duwde de vochtige dekens omlaag naar zijn middel, wreef het zweet van zijn borst en veegde het aan de muur achter zich. Het licht irriteerde zijn ogen. Maar dat was niet zijn grootste probleem. Je kunt \u00e9\u00e9n ding zeggen over Logen Negenvinger, namelijk dat hij moet pissen.", "Helaas kon hij hier niet zomaar in een pot pissen. Ze hadden een speciaal ding, een soort vlakke houten plank met een gat erin, in een kamertje. Hij had in dat gat getuurd toen ze pas waren aangekomen en zich afgevraagd waar het voor kon dienen. Het leek hem een heel eind naar beneden, en het stonk. Malacus had het hem uitgelegd. Een zinloze, barbaarse uitvinding. Je moest daar gaan zitten, op dat harde hout, in de akelige tocht die om je klokkenspel woei. Maar dat was de beschaving, voor zover Logen kon bepalen. Mensen met niets beters te doen verzonnen manieren om simpele dingen moeilijk te maken.", "Hij schoot uit bed en liep in de richting waar hij zich de deur herinnerde, voorovergebogen en tastend met zijn handen. Te licht om te slapen, maar te donker om werkelijk iets te kunnen zien. \u2018Verdomde beschaving,\u2019 mompelde hij in zichzelf terwijl hij prutste met de grendel op de deur en op blote voeten zachtjes de grote ronde kamer in het midden binnenging.", "Het was er koel, heel koel. De koude lucht voelde lekker aan op zijn blote huid na de vochtige warmte van zijn slaapkamer. Waarom sliep hij niet hier, in plaats van in de oven hiernaast? Hij tuurde naar de donkere muren, zijn voorhoofd gefronst door de pijnlijke verdoving van de slaap, en probeerde zich te herinneren welke van die wazige deuren naar de pisplank leidde. Met zijn geluk zou hij waarschijnlijk Bayaz\u2019 kamer binnenstappen en op de slapende Eerste van Magi\u00ebrs pissen. Dat zou precies zijn wat hij in zijn stemming nodig had.", "Hij zette een stap naar voren. Er klonk een bons en gerammel toen hij zijn been tegen de poot van de tafel stootte. Hij vloekte, graaide naar zijn beurse scheenbeen, en dacht toen aan de pot. Hij sprong naar voren en greep hem net voor hij viel bij de rand vast. Zijn ogen begonnen te wennen aan het halfduister en hij zag de bloemen die op het koude, glanzende oppervlak waren geschilderd. Hij wilde hem weer op tafel zetten, maar toen schoot hem iets te binnen. Waarom zou hij verder zoeken als hij hier een prima pot had? Hij keek steels om zich heen, zwaaide de pot in positie\u2026 en verstijfde.", "Hij was niet alleen.", "Een lange, slanke gestalte, vaag in het halflicht. Hij zag lange haren, lichtjes wapperend in de bries vanuit het open raam. Hij tuurde de duisternis in, maar kon het gezicht niet zien.", "\u2018Logen\u2026\u2019 De stem van een vrouw, zacht en laag. Het geluid ervan beviel hem helemaal niet. Het was koud in de kamer, heel koud. Hij pakte de pot stevig beet.", "\u2018Wie ben jij?\u2019 kraakte hij, en zijn stem klonk plotseling luid in de doodse stilte. Droomde hij? Hij schudde zijn hoofd, kneep in de pot in zijn hand. Het voelde allemaal echt. Vreselijk echt.", "\u2018Logen\u2026\u2019 De vrouw kwam geruisloos op hem af. Zacht licht uit het open raam viel op de zijkant van haar gezicht. Een bleke wang, een beschaduwde oogkas, een mondhoek, toen weer verdwenen in de duisternis. Er was iets bekends\u2026 Logens gedachten graaiden ernaar terwijl het hem ontging. Hij hield zijn ogen op haar gestalte gericht en liep achteruit, met de tafel tussen hen in.", "\u2018Wat wil je?\u2019 Hij had een kil gevoel in zijn borst, een naar gevoel. Hij wist dat hij om hulp zou moeten roepen, de anderen moest wekken, maar om een of andere reden moest hij weten wie dit was. Moest het gewoon weten. De lucht was ijzig, en Logen zag zijn adem bijna wolkjes vormen voor zijn gezicht. Zijn vrouw was dood, dat wist hij, dood en koud en teruggegaan naar de modder, lang geleden en ver weg. Hij had het dorp gezien, in de as gelegd, vol lijken. Zijn vrouw was dood\u2026 en toch\u2026", "\u2018Thelfi?\u2019 fluisterde hij.", "\u2018Logen\u2026\u2019 Haar stem! Haar stem! Zijn mond viel open. Ze reikte naar hem, door het licht vanuit het venster. Bleke hand, bleke vingers, lange witte nagels. De kamer was ijs, ijskoud. \u2018Logen!\u2019", "\u2018Je bent dood!\u2019 Hij zwaaide de pot omhoog, klaar om haar ermee op haar hand te slaan. De hand reikte naar hem, met gestrekte vingers.", "Plotseling was de kamer zo licht als overdag. Lichter nog. Schel, oogverblindend licht. De wazige omtrekken van deuren en meubels werden getransformeerd tot harde witte randen, zwarte schaduwen. Logen kneep zijn ogen dicht, sloeg zijn arm ervoor en liet zich hijgend achteruit tegen de muur zakken. Er klonk een oorverdovend geraas, als een aardverschuiving, een gekraak en gesplinter als van een omvallende boom, de stank van verbrand hout. Logen deed \u00e9\u00e9n oog een stukje open en gluurde tussen zijn vingers door.", "De kamer was op een vreemde manier veranderd. Het was weer donker, maar minder donker dan daarvoor. Er viel licht binnen door een groot, onregelmatig gat in de muur waar het venster had gezeten. Twee stoelen waren weg, een derde stond te wankelen op drie poten. De kapotte randen ervan gloeiden een beetje, smeulend als stokken die lang in het vuur hadden gelegen. De tafel, die net nog pal naast hem stond, lag in twee stukken aan de andere kant van de kamer. Een deel van het plafond was weggescheurd van de dakbalken en de vloer lag vol brokken steen en pleisterwerk, stukken hout en glasscherven. Van de vreemde vrouw was geen spoor meer te zien.", "Bayaz zocht zich wankel een weg door de puinhoop naar het gapende gat in de muur, met zijn nachthemd fladderend rond zijn dikke enkels, en tuurde de nacht in. \u2018Het is weg.\u2019", "\u2018Het?\u2019 Logen staarde naar het rokende gat. \u2018Ze wist mijn naam\u2026\u2019", "De tovenaar struikelde naar de laatste nog intacte stoel en liet zich erin zakken alsof hij uitgeput was. \u2018Een Eter, misschien. Gestuurd door Khalul.\u2019", "\u2018Een wat?\u2019 vroeg Logen verbaasd. \u2018Door wie gestuurd?\u2019", "Bayaz veegde het zweet van zijn gezicht. \u2018Je wilde het niet weten.\u2019", "\u2018Dat is waar.\u2019 Logen kon het niet ontkennen. Hij wreef over zijn kin, staarde naar het onregelmatige stuk nachthemel en vroeg zich af of dit misschien een goed moment was om van gedachten te veranderen. Maar toen was het al te laat. Er werd ruw op de deur gebonsd.", "\u2018Doe even open, wil je?\u2019", "Logen liep onhandig door het puin en schoof de grendel opzij. Een boos kijkende wachter drong zich langs hem heen, met een lamp in zijn ene hand en een getrokken zwaard in de andere.", "\u2018We hoorden lawaai!\u2019 Het licht van zijn lamp scheen over de puinhopen, vond de kartelige rand van het gescheurde pleisterwerk, de kapotte stenen, de nachtlucht erachter. \u2018Sodeju,\u2019 fluisterde hij.", "\u2018We hadden een ongenode gast,\u2019 mompelde Logen.", "\u2018Eh\u2026 Ik moet\u2026\u2019 de wachter leek volkomen ontdaan, \u2018\u2026 iemand waarschuwen.\u2019 Hij struikelde en viel bijna over een gevallen balk terwijl hij achteruit naar de deur liep. Logen hoorde zijn voetstappen toen hij de trap af rende.", "\u2018Wat is een Eter?\u2019 Er kwam geen antwoord. De tovenaar sliep, met zijn ogen dicht, een diepe frons op zijn gezicht en een langzaam rijzende en dalende borstkas. Logen keek omlaag. Hij stond ervan te kijken dat hij de pot nog in zijn hand had, mooi en kwetsbaar. Hij veegde zorgvuldig een plek op de vloer schoon en zette hem neer, midden tussen het puin.", "Een van de deuren ging met een knal open en Logens hart maakte een sprongetje. Het was Malacus, met grote starende ogen en zijn haren in de war. \u2018Wat krijgen\u2026\u2019 Hij liep naar het gat en keek voorzichtig de nacht in. \u2018Donders!\u2019", "\u2018Malacus, wat is een Eter?\u2019", "Quai draaide abrupt zijn hoofd en keek Logen aan. Zijn gezicht was een toonbeeld van afgrijzen. \u2018Het is verboden,\u2019 fluisterde hij, \u2018het vlees van mensen te eten\u2026\u2019"], "Text/chap28.html": ["Vragen", "Glokta schoof zo snel mogelijk havermout in zijn mond, hopend ongeveer een halve maaltijd naar binnen te kunnen werken voordat zijn maag in opstand kwam. Hij slikte, kokhalsde, rilde. Hij duwde de kom weg, alsof die hem beledigde met zijn aanwezigheid.Wat in feite ook zo is. \u2018Dit kan maar beter belangrijk zijn, Severard,\u2019 gromde hij.", "De practicus streek met \u00e9\u00e9n hand zijn vettige haren achterover. \u2018Hangt ervan af wat u bedoelt met belangrijk. Het gaat over onze magische vrienden.\u2019", "\u2018Ah, de Eerste van Magi\u00ebrs en zijn koene kameraden. Wat is daarmee?\u2019", "\u2018Er was vannacht enige ophef in hun vertrekken. Iemand had ingebroken, zeiden ze. Er was een soort worsteling. Schijnt dat er wat schade is aangericht.\u2019", "\u2018Iemand? Een soort? Wat schade?\u2019 Glokta schudde afkeurend zijn hoofd. \u2018Schijnt? Schijn is niet goed genoeg voor ons, Severard.\u2019", "\u2018Nou, deze keer zal dat wel moeten. De wachter was wat wazig over de details. Zag er verdomd ongerust uit, als u het mij vraagt.\u2019 Severard liet zich wat dieper in zijn stoel zakken en trok zijn schouders op tot voorbij zijn oren. \u2018Als iemand er een kijkje moet gaan nemen, kunnen wij dat net zo goed doen. Dan kunt u ze eens van dichtbij bekijken. Ze wat vragen stellen, misschien.\u2019", "\u2018Waar zijn ze?\u2019", "\u2018Dit zult u leuk vinden. De Toren van Ketens.\u2019", "Glokta fronste terwijl hij wat stukjes havermout van zijn tandvlees zoog. Natuurlijk. En helemaal bovenin, wed ik. Een heleboel trappen. \u2018Verder nog iets?\u2019", "\u2018De Noordman ging gisteren een eindje wandelen, is in kringetjes door de halve Agriont gelopen. We hebben hem natuurlijk in de gaten gehouden.\u2019 De practicus snoof en verschoof zijn masker. \u2018Lelijke kerel.\u2019", "\u2018Ah, de beruchte Noordman. Heeft hij schanddaden begaan? Verkrachting, moord, brandstichting, dat soort dingen?\u2019", "\u2018Niet veel, eerlijk gezegd. Een saaie ochtend voor iedereen. Hij liep rond en gaapte naar dingen. Sprak met een paar mensen.\u2019", "\u2018Iemand die we kennen?\u2019", "\u2018Niemand die ertoe doet. Een timmerman die werkte aan de tribunes voor de Wedstrijd. Een klerk op de Koningsweg. Een meisje vlak bij de universiteit. Hij sprak een tijdje met haar.\u2019", "\u2018Een meisje?\u2019", "Severards ogen grijnsden. \u2018Inderdaad, en een fraai exemplaar ook. Hoe heette ze ook alweer?\u2019 Hij knipte met zijn vingers. \u2018Ik heb het speciaal nagevraagd. Haar broer zit in de Koninklijke Lijfwacht\u2026 West, huppelepup West\u2026\u2019", "\u2018Ardee.\u2019", "\u2018Ja, die! Kent u haar?\u2019", "\u2018Hmm.\u2019 Glokta likte over zijn tandvlees. Ze vroeg hoe het met me ging. Dat weet ik nog. \u2018Wat hadden ze te bespreken?\u2019", "De practicus trok zijn wenkbrauwen op. \u2018Waarschijnlijk niks. Ze komt uit Angland, is nog niet lang in de stad. Misschien is dat een verband. Wilt u dat ik haar ophaal? Dan komen we er gauw genoeg achter.\u2019", "\u2018Nee!\u2019 snauwde Glokta. \u2018Nee. Niet nodig. Haar broer was vroeger een vriend van me.\u2019", "\u2018Vroeger.\u2019", "\u2018Niemand raakt haar aan, Severard, hoor je?\u2019", "De practicus haalde zijn schouders op. \u2018Als u het zegt, inquisiteur. Als u het zegt.\u2019", "\u2018Ik zeg het.\u2019", "Er viel een stilte. \u2018Dus we zijn klaar met de manufacturiers?\u2019 Severard klonk bijna melancholiek.", "\u2018Het lijkt erop. Het is afgelopen met ze. Alleen nog maar wat opruimwerk te doen.\u2019", "\u2018Lucratief opruimwerk, zou ik zeggen.\u2019", "\u2018Zou ik ook zeggen,\u2019 beaamde Glokta zuur. \u2018Maar zijne eminentie vindt dat onze talenten elders beter van nut zijn.\u2019 Zoals om neptovenaars in de gaten te houden. \u2018Ik hoop dat je geen verlies hebt gemaakt op je pandje bij de havens.\u2019", "Severard haalde zijn schouders op. \u2018Het zou me niet verbazen als u binnenkort weer een plek nodig hebt waar geen nieuwsgierige blikken zijn. Dan staat het er nog steeds. Voor de juiste prijs. Alleen zonde om een klus maar half af te maken.\u2019", "Dat is waar. Glokta zweeg even en peinsde. Gevaarlijk. De hoofdlector zei: ga er niet mee verder. Heel gevaarlijk, ongehoorzaam zijn, en toch ruik ik iets. Het zit me dwars, om losse eindjes achter te laten, wat zijne eminentie ook zegt. \u2018Er is misschien nog \u00e9\u00e9n ding.\u2019", "\u2018O ja?\u2019", "\u2018Ja, maar pak het subtiel aan. Weet je iets van banken af?\u2019", "\u2018Grote gebouwen. Ze lenen mensen geld.\u2019", "Glokta glimlachte flauwtjes. \u2018Ik had geen idee dat je zo'n expert was. Er is een bepaalde bank waarin ik ge\u00efnteresseerd ben. Ze heten Valint en Balk.\u2019", "\u2018Nooit van gehoord, maar ik kan eens vragen.\u2019", "\u2018Hou het alleen discreet, Severard, hoor je me? Niemand mag hiervanaf weten. Ik meen het.\u2019", "\u2018Discretie is mijn handelsmerk, chef, vraag maar na. Discreet. Dat ben ik. Sta erom bekend.\u2019", "\u2018Dat hoop ik voor je, Severard, dat hoop ik voor je.\u2019 Anders kan het ons allebei de kop kosten.", "Glokta zat in een vensterkozijn, met zijn rug tegen het steen en zijn linkerbeen voor zich uitgestrekt; een gloeiende, pulserende oven van pijn. Hij verwachtte natuurlijk op ieder moment van iedere dag pijn. Maar dit is toch wel een beetje bijzonder.", "Elke ademhaling kwam als een ratelende kreun tussen zijn strakke kaken vandaan. Elke kleinste beweging was een enorme onderneming. Hij herinnerde zich nog hoe maarschalk Varuz hem die trappen op en af had laten rennen toen hij in training was voor de Wedstrijd, jaren geleden. Ik nam ze met drie treden tegelijk, op en neer zonder er verder bij na te denken. En zie me nu eens. Wie had gedacht dat het zover zou komen?", "Het zweet liep tappelings van zijn trillende lichaam, de tranen stroomden uit zijn prikkende ogen en waterig snot liep uit zijn brandende neus. Al dat water dat uit me stroomt, en dat terwijl ik verrek van de dorst. Wat heeft dat nou voor zin? Wat had alles voor zin? Stel dat er iemand langskomt en me zo ziet? De vreeswekkende gesel van de Inquisitie, op zijn reet in het kozijn, amper in staat zich te bewegen? Zal ik een nonchalante glimlach op mijn strakke masker van helse pijn forceren? Zal ik doen of alles in orde is? Dat ik hier zo vaak boven kom om bij de trap te gaan liggen? Of zal ik janken en schreeuwen en smeken om hulp?", "Maar er passeerde niemand. Hij lag daar, in die smalle ruimte, op drie kwart naar de top van de Toren van Ketens, met zijn achterhoofd tegen de koele stenen en zijn trillende knie\u00ebn opgetrokken. Sand dan Glokta, meesterlijk zwaardvechter, energieke cavalerieofficier, wat voor glorieuze toekomst zal er voor hem liggen? Er was een tijd dat ik uren kon rennen. Rennen en rennen zonder ooit moe te worden. Hij voelde een stroompje zweet over zijn rug lopen. Waarom doe ik dit? Waarom doet iemand dit, verdomme? Ik zou vandaag kunnen stoppen. Ik zou naar huis kunnen gaan, naar moeder. Maar dan?", "Maar dan?", "\u2018Inquisiteur, ik ben blij dat u er bent.\u2019", "Fijn voor je, klootzak. Ik niet. Glokta leunde tegen de muur boven aan de trap, de tanden die hij nog had knarsend langs zijn tandvlees.", "\u2018Ze zijn binnen, en het is nogal een puinhoop\u2026\u2019 Glokta's hand trilde en de punt van zijn wandelstok ratelde tegen de stenen. Hij was duizelig. De wachter was wazig en onduidelijk door zijn trillende oogleden. \u2018Is alles goed met u?\u2019 Hij kwam met uitgestoken arm naar voren.", "Glokta keek op. \u2018Doe gewoon die klotedeur open, stommeling!\u2019", "De man sprong weg, haastte zich naar de deur en duwde hem open. Alles binnen in Glokta wilde het opgeven en zijn lijf op de vloer laten smakken, maar hij dwong zichzelf rechtop te blijven. Hij dwong zijn ene voet voor de andere, dwong zich regelmatig te ademen, dwong zijn schouders naar achteren en zijn hoofd omhoog, en beende hooghartig langs de wachter, ook al brandde elk deel van zijn lichaam van pijn. Wat hij achter de deuren zag, kostte hem echter bijna zijn zelfbeheersing.", "Gisteren waren dit enkele van de mooiste vertrekken in de Agriont. Ze waren voorbehouden aan de meest ge\u00eberde gasten, de belangrijkste buitenlandse hoogwaardigheidsbekleders. Gisteren. Een gapend gat zat in een van de muren waar het venster had moeten zitten, en de hemel erbuiten was verblindend fel na de duisternis van de trap. Een deel van het plafond was ingestort, en kapotte dakbalken en stukken pleisterwerk hingen omlaag. De vloer lag vol brokken steen, glassplinters, gescheurde stukken kleurig textiel. De antieke meubels waren tot verspreide stukken geslagen, waarvan de kapotte randen verkoold en zwart waren alsof er brand had gewoed. Maar \u00e9\u00e9n stoel, een halve tafel en een hoge sierkruik, merkwaardig onaangetast midden op de met puin bezaaide vloer, hadden de verwoesting overleefd.", "Midden tussen deze ravage stond een verwarde en ziekelijk uitziende jongeman. Hij keek op toen Glokta zich een weg door het puin bij de deuropening zocht, en zijn tong schoot nerveus over zijn lippen. Als d\u00e1t geen bedrieger is.", "\u2018Eh, goedemorgen?\u2019 De jongeman prutste zenuwachtig aan zijn mantel, een zwaar ding met mystieke symbolen erop geborduurd. En ziet hij er even slecht op zijn gemak uit in dat ding. Als dat een tovenaarsleerling is, dan ben ik de keizer van Gurkhul.", "\u2018Ik ben Glokta. Van de Koninklijke Inquisitie. Ik ben gestuurd om onderzoek te doen naar deze\u2026 onfortuinlijke toestand. Ik verwachtte een ouder iemand.\u2019", "\u2018O, ja, pardon, ik ben Malacus Quai,\u2019 stamelde de jongeman, \u2018leerling van de grote Bayaz, de Eerste van Magi\u00ebrs, groot in de Hoge Kunsten en geleerd in de diepe\u2026\u2019 Kniel, kniel voor me! Ik ben de machtige keizer van Gurkhul!", "\u2018Malacus\u2026\u2019 onderbrak Glokta hem onbeleefd, \u2018\u2026 Quai. Kom je uit het Oude Keizerrijk?\u2019", "\u2018Ja, inderdaad.\u2019 De blik van de jongeman klaarde hier een beetje van op. \u2018Kent u mijn\u2026\u2019", "\u2018Nee. Helemaal niet.\u2019 Het bleke gezicht betrok weer. \u2018Was jij hier vannacht?\u2019", "\u2018Eh, ja, ik lag te slapen, hiernaast. Ik vrees dat ik niets heb gezien\u2026\u2019 Glokta staarde hem aan, indringend en zonder met zijn ogen te knipperen, om te proberen hoogte van hem te krijgen. De leerling hoestte en keek naar de vloer alsof hij zich afvroeg waar hij moest beginnen met opruimen. Kan de hoofdlector werkelijk h\u00ed\u00e9rvan nerveus worden? Een waardeloze acteur. Alles aan hem riekt naar bedrog.", "\u2018Maar iemand heeft iets gezien?\u2019", "\u2018Nou, eh, meester Negenvinger, neem ik aan\u2026\u2019", "\u2018Negenvinger?\u2019", "\u2018Ja, onze metgezel uit het noorden.\u2019 De blik van de jongeman klaarde op. \u2018Een befaamd strijder, een kampioen, een prins onder zijn\u2026\u2019", "\u2018Jij uit het Oude Keizerrijk, hij een Noordman. Wat een kosmopolitische troep vormen jullie.\u2019", "\u2018Ach ja, ha ha, dat is wel zo, neem ik aan\u2026\u2019", "\u2018Waar is Negenvinger nu?\u2019", "\u2018Hij slaapt nog, denk ik. Ik kan hem wel wekken\u2026\u2019", "\u2018Zou je zo vriendelijk willen zijn?\u2019 Glokta klopte met zijn stok op de vloer. \u2018Het was nogal een klim, en ik wil liever niet nog een keer hoeven terugkomen.\u2019", "\u2018Nee, eh, natuurlijk\u2026 pardon.\u2019 Hij haastte zich naar een deur, en Glokta wendde zich af. Hij deed alsof hij het gapende gat in de muur bekeek, maar hij grimaste van pijn en beet op zijn lip om niet te gaan bl\u00e8ren als een ziek kind. Hij greep de kapotte stenen van de randen met zijn vrije hand vast en kneep er zo hard mogelijk in.", "Toen de spastische spiersamentrekking voorbij was, begon hij meer belangstelling te krijgen voor de schade. Zelfs helemaal hierboven was de muur zeker vier voet dik, stevig gebouwd van kiezels met specie ertussen en uitgehakte blokken steen aan weerszijden. Er was een rots van een werkelijk machtige katapult nodig om zo'n gat te maken, of een team sterke arbeiders die er een week lang dag en nacht op in beukten. Een reusachtige aanvalsmachine of een groep arbeiders zou ongetwijfeld de aandacht van de wachters hebben getrokken. Dus hoe is dit dan gedaan? Glokta streek met zijn hand over de gebarsten stenen. Hij had wel eens geruchten gehoord dat ze in het verre zuiden een soort ontploffingspoeder maakten. Kan dit zijn veroorzaakt door een beetje poeder?", "De deur ging open en Glokta draaide zich om. Hij zag een grote man onder de lage deurpost door duiken, die met langzame, zware handen zijn hemd dichtknoopte. Een bedachtzaam soort van traagheid. Alsof hij wel snel kan bewegen, maar er de zin niet van inziet. Zijn haren zaten in de war en hij had vreselijk veel littekens op zijn bultige gezicht. De middelvinger van zijn linkerhand ontbrak. Negenvinger, dus. Wat ontzettend fantasievol.", "\u2018Uitgeslapen?\u2019", "De Noordman knikte. \u2018Het is te warm voor me in jullie stad. 's Nachts lig ik wakker, en overdag ben ik duf.\u2019", "Glokta's been bonsde, zijn rug kreunde, zijn nek was stram als een dode tak. Hij kon zijn pijn amper verbergen. Hij zou er alles voor over hebben om zich in die ene stoel te laten zakken en luidkeels te krijsen. Maar ik moet blijven staan, en praten met die charlatans. \u2018Kun je me vertellen wat hier is gebeurd?\u2019", "Negenvinger haalde zijn schouders op. \u2018Ik moest vannacht pissen. Ik zag iemand in de kamer.\u2019 Hij had weinig moeite met de gemeenspraak, kennelijk, al was de inhoud niet bepaald beschaafd.", "\u2018Heb je gezien wie die iemand was?\u2019", "\u2018Nee. Maar het was een vrouw, dat zag ik wel.\u2019 Hij draaide duidelijk onbehaaglijk met zijn schouders.", "\u2018Een vrouw, echt?\u2019 Dit verhaal wordt almaar belachelijker. \u2018Anders nog iets? Kunnen we onze speurtocht beperken tot minder dan de helft van de bevolking?\u2019", "\u2018Het was koud. Heel koud.\u2019", "\u2018Koud?\u2019 Natuurlijk, waarom niet? In een van de warmste nachten van het jaar.", "Glokta staarde lange tijd in de ogen van de Noordman, en hij staarde terug. Donkere, koele blauwe ogen, diepliggend. Niet de ogen van een idioot. Hij ziet er misschien uit als een grote aap, maar hij praat niet als een aap. Hij denkt na voor hij iets zegt, en zegt dan niet meer dan nodig is. Dit is een gevaarlijk man.", "\u2018Wat doe je hier in de stad, meester Negenvinger?\u2019", "\u2018Ik ben met Bayaz meegekomen. Als je wilt weten wat hij hier doet, moet je het hem vragen. Ik weet het echt niet.\u2019", "\u2018Dus hij betaalt je?\u2019", "\u2018Nee.\u2019", "\u2018Je volgt hem uit loyaliteit?\u2019", "\u2018Niet precies.\u2019", "\u2018Maar je bent zijn dienaar?\u2019", "\u2018Nee. Niet echt.\u2019 De Noordman krabde langzaam over de stoppels op zijn kaak. \u2018Ik weet niet wat ik ben.\u2019", "Een grote, lelijke leugenaar, dat ben je. Maar hoe moet ik dat eens bewijzen? Glokta wuifde met zijn stok naar de puinhopen van de kamer. \u2018Hoe heeft die indringer zoveel schade veroorzaakt?\u2019", "\u2018Dat heeft Bayaz gedaan.\u2019", "\u2018O, ja? Hoe dan?\u2019", "\u2018Kunst, noemt hij het.\u2019", "\u2018Kunst?\u2019", "\u2018Basale magie is woest en gevaarlijk,\u2019 reciteerde de leerling pompeus, alsof hij iets van groot belang zei, \u2018want het komt van de Overzijde, en putten uit de wereld hieronder is vol gevaar. De magi\u00ebr tempert de magie met kennis, en zodoende produceert hij Hoge Kunst, maar net als de smid en de\u2026\u2019", "\u2018De Overzijde?\u2019 snauwde Glokta, die scherp een einde maakte aan het gewauwel van de jonge imbeciel. \u2018De wereld hieronder? De hel, bedoel je? Magie? Weet jij iets van magie, meester Negenvinger?\u2019", "\u2018Ik?\u2019 De Noordman grinnikte. \u2018Nee.\u2019 Hij dacht er even over na en voegde er toen bijna achteloos aan toe: \u2018Maar ik kan met de geesten praten.\u2019", "\u2018De geesten, werkelijk?\u2019 In godsnaam, zeg. \u2018Misschien kunnen zij ons vertellen wie die indringer was?\u2019", "\u2018Ik vrees van niet.\u2019 Negenvinger schudde bedroefd zijn hoofd, ofwel omdat hij Glokta's sarcasme niet begreep, of omdat hij het negeerde. \u2018Geen van hen is hier meer wakker. Ze slapen hier. Al heel lang.\u2019", "\u2018Ah, natuurlijk.\u2019 Het is allang geestenbedtijd geweest. Ik ben deze nonsens beu. \u2018Kom je van Bethod?\u2019", "\u2018Dat zou je kunnen zeggen.\u2019 Daar stond Glokta van te kijken. Hij had een geschrokken ademteug verwacht, een gehaaste poging tot verhulling, geen eerlijke bekentenis. Negenvinger knipperde echter niet eens met zijn ogen. \u2018Ik was ooit zijn kampioen.\u2019", "\u2018Kampioen?\u2019", "\u2018Ik heb tien duels voor hem gevochten.\u2019", "Glokta zocht naar woorden. \u2018Heb je gewonnen?\u2019", "\u2018Ik had geluk.\u2019", "\u2018Je beseft natuurlijk dat Bethod de Unie is binnengevallen?\u2019", "\u2018Ja.\u2019 Negenvinger zuchtte. \u2018Ik had die klootzak lang geleden moeten vermoorden, maar ik was toen jong, en dom. Nu betwijfel ik of ik ooit nog de kans krijg, maar zo gaan die dingen. Je moet\u2026 wat zoek ik?\u2019", "\u2018Realistisch blijven,\u2019 vulde Quai aan.", "Glokta fronste zijn voorhoofd. Even geleden had hij bijna de logica van al deze onzin ingezien, maar dat moment was verdwenen, en nu snapte hij er niets meer van. Hij staarde naar Negenvinger, maar in dat gelaat vol littekens lagen geen antwoorden, alleen maar meer vragen. Praten met geesten? Bethods kampioen, maar zijn vijand? Aangevallen door een mysterieuze vrouw, midden in de nacht? En hij weet niet eens waarom hij hier is? Een slimme leugenaar vertelt zoveel waarheid als hij kan, maar deze hier vertelt zoveel leugens dat ik amper weet waar ik moet beginnen.", "\u2018Ah, we hebben een gast!\u2019 Een oude man stapte de kamer in. Hij was dik en gedrongen, met een korte grijze baard, en hij wreef stevig met een doek over zijn kale hoofd. Dus dit is Bayaz. Hij liet zich in de enige intacte stoel vallen, met niets van de gratie die je zou verwachten van een belangrijke historische figuur. \u2018Vergeef me. Ik heb even gebruikgemaakt van het bad. Een heel mooi bad. Ik ben elke dag in bad geweest sinds we hier in de Agriont zijn aangekomen. Ik voelde me zo vuil van het reizen dat ik de gelegenheid met beide handen heb aangegrepen.\u2019 De oude man wreef met een licht ruisend geluid over zijn haarloze hoofd.", "Glokta vergeleek in gedachten zijn gezicht met dat van het standbeeld van Bayaz langs de Koningsweg. Niet bepaald twee druppels water. Maar half zo indrukwekkend en een heel stuk kleiner. Ik zou binnen een uur vijf man kunnen vinden die er overtuigender uitzien. Als ik hoofdlector Sult met een scheermes zou bewerken, zou de gelijkenis al groter zijn. Glokta keek naar het glanzende hoofd van de man. Ik vraag me af of hij dat iedere ochtend scheert.", "\u2018En u bent?\u2019 vroeg de zogenaamde Bayaz.", "\u2018Inquisiteur Glokta.\u2019", "\u2018Ah, een van de inquisiteurs van zijne majesteit. Het is ons een eer!\u2019", "\u2018O nee, de eer is aan mij. U bent immers de legendarische Bayaz, Eerste van Magi\u00ebrs.\u2019", "De oude man loerde met stekend harde groene ogen naar hem terug. \u2018Legendarisch is misschien wat overdreven, maar ik ben Bayaz.\u2019", "\u2018Uw metgezel, meester Negenvinger, beschreef net wat er afgelopen nacht is gebeurd. Een kleurrijk verhaal. Hij beweert dat u\u2026 dit alles hebt veroorzaakt.\u2019", "De oude man snoof. \u2018Ik verwelkom geen ongenode gasten.\u2019", "\u2018Dat zie ik.\u2019", "\u2018Helaas is er wat schade aan de vertrekken ontstaan. In mijn ervaring moet je snel en besluitvaardig handelen. De rommel kan altijd later worden opgeruimd.\u2019", "\u2018Natuurlijk. Vergeef me mijn onwetendheid, meester Bayaz, maar hoe is de schade precies ontstaan?\u2019", "De oude man glimlachte. \u2018U begrijpt wel dat we de geheimen van onze orde niet zomaar met iedereen kunnen delen, en ik vrees dat ik al een leerling heb.\u2019 Hij gebaarde naar de niet bepaald overtuigende jongeling.", "\u2018We hebben kennisgemaakt. In eenvoudige bewoordingen dan misschien, zodat ik het kan begrijpen?\u2019", "\u2018U zou het magie noemen.\u2019", "\u2018Magie. Juist, ja.\u2019", "\u2018Inderdaad. Dat is immers waar wij magi\u00ebrs het best om bekendstaan.\u2019", "\u2018Hmm. U wilt zeker niet zo vriendelijk zijn iets te demonstreren, omwille van mij?\u2019", "\u2018O, nee!\u2019 De zogenaamde tovenaar lachte genoeglijk. \u2018Ik doe geen trucs.\u2019", "Die ouwe gek is even moeilijk in te schatten als de Noordman. De een zegt amper een woord, terwijl de ander praat en praat zonder iets te zeggen. \u2018Ik moet toegeven dat ik niet echt begrijp hoe de indringer is binnengekomen.\u2019 Glokta keek om zich heen en zocht naar mogelijke toegangen. \u2018De wachter heeft niets gezien, dus dan blijft alleen het raam over.\u2019", "Hij schuifelde voorzichtig naar het gat en keek naar buiten. Hier was een klein balkon geweest, maar daar waren alleen een paar afgebrokkelde richels steen van over. Verder liep de muur glad en steil helemaal omlaag naar het glinsterende water ver, ver beneden. \u2018Dat is een behoorlijke klim, vooral in een jurk. Een onmogelijke klim, denkt u ook niet? Hoe denkt u dat die vrouw dat heeft klaargespeeld?\u2019", "De oude man snoof. \u2018Moet ik uw werk voor u doen? Misschien is ze tegen de afvoer van de latrine opgeklommen!\u2019 De Noordman keek diep verontrust bij die uitspraak. \u2018Waarom zoekt u haar niet en vraagt het haar? Daarvoor bent u hier toch?\u2019", "Lichtgeraakt, en prachtig geacteerd. Een zo overtuigend air van gekwetste onschuld dat ik die onzin bijna ga geloven. Bijna, maar niet helemaal. \u2018Daarin ligt het probleem. Er is geen spoor van uw mysterieuze indringer. Er is geen lichaam gevonden. Wat hout, stukken meubilair, de stenen van de muur, die lagen verspreid door de straten beneden. Maar niets van een indringer, van welk geslacht dan ook.\u2019", "De oude man staarde hem aan, en een diepe frons verscheen in zijn voorhoofd. \u2018Misschien is het lichaam opgebrand. Misschien is het uiteengereten, in stukjes die te klein zijn om te zien, of opgekookt in de lucht. Magie is niet altijd exact, of voorspelbaar, zelfs niet in de handen van een meester. Zulke dingen gebeuren. Zomaar. Vooral als ik me erger.\u2019", "\u2018Ik vrees echter dat ik uw ergernis moet riskeren. Er is bij me opgekomen dat u misschien niet werkelijk Bayaz, de Eerste van Magi\u00ebrs bent.\u2019", "\u2018O ja?\u2019 De borstelige wenkbrauwen van de oude man kropen naar elkaar toe.", "\u2018Ik moet de mogelijkheid tenminste overwegen\u2026\u2019 er was een gespannen stilte in de kamer gevallen, \u2018\u2026 dat u een bedrieger bent.\u2019", "\u2018Een bedrieger?\u2019 snauwde de zogenaamde magi\u00ebr. De bleke jongeman boog zijn hoofd en liep stilletjes achteruit naar de muur. Glokta voelde zich plotseling heel alleen midden in de kring van puin, alleen en nogal onzeker, maar hij zette door.", "\u2018Er is bij me opgekomen dat deze hele gebeurtenis misschien voor ons in sc\u00e8ne is gezet. Een handige demonstratie van uw magische vaardigheden.\u2019", "\u2018Handig?\u2019 siste de kale oude man, en zijn stem klonk onnatuurlijk luid. \u2018Handig, zegt u? Het zou handig zijn als ik eens een nacht ongestoord kon slapen. Handig als ik nu in mijn oude stoel in de Gesloten Raad zou zitten. Handig als de mensen mijn woord als wet zouden beschouwen, zoals het vroeger was, zonder een hoop stomme vragen te stellen!\u2019", "Plotseling leek hij een stuk meer op het standbeeld langs de Koningsweg. Daar was die gezaghebbende frons, de minachtende sneer, de dreiging van verschrikkelijke woede. De woorden van de oude man leken op Glokta te drukken als een groot gewicht, de adem uit zijn lijf te persen en hem bijna op de knie\u00ebn te dwingen, in zijn schedel te boren en een heel klein beetje twijfel te zaaien. Hij keek op naar het gapende gat in de muur. Poeder? Katapulten? Arbeiders? Is er geen simpelere verklaring? De wereld leek om hem heen te verschuiven, zoals een paar dagen geleden in de werkkamer van de hoofdlector, en zijn geest draaide met de stukken, trok ze uit elkaar en zette ze weer in elkaar. Stel dat ze gewoon de waarheid vertellen? Stel dat\u2026", "Nee! Glokta forceerde dat idee uit zijn hoofd. Hij keek om en trok een grimas waar de oude man eens over na kon denken. Een oude acteur met een kaalgeschoren kop en een geloofwaardige uitstraling. Meer niet. \u2018Als u bent wie u beweert te zijn, dan hebt u niets te vrezen van mijn vragen, of van uw antwoorden.\u2019", "De oude man glimlachte, en plotseling verdween de vreemde druk. \u2018Uw eerlijkheid is tenminste verfrissend, inquisiteur. U zult ongetwijfeld uw uiterste best doen om uw theorie te bewijzen. Ik wens u succes. Ik, zoals u zegt, heb niets te vrezen. Ik wil u alleen vragen bewijzen te zoeken voor dat bedrog voordat u ons weer lastigvalt.\u2019", "Glokta maakte een stramme buiging. \u2018Ik zal het proberen,\u2019 zei hij, en hij liep naar de deur.", "\u2018Nog \u00e9\u00e9n ding!\u2019 De oude man keek naar het gapende gat in de muur. \u2018Zouden we een andere kamer kunnen krijgen? De wind blaast hier nogal koud naar binnen.\u2019", "\u2018Ik zal kijken wat ik kan doen.\u2019", "\u2018Mooi. Misschien ergens met minder trappen. Die rotdingen zijn de pest voor mijn knie\u00ebn, tegenwoordig.\u2019 O, ja? Daar zijn we het dan tenminste over eens.", "Glokta keek nog eens om naar de drie. De kale oude man staarde terug, en zijn gezicht verraadde helemaal niets. De lange jongeling keek ongerust op en wendde snel zijn blik af. De Noordman keek nog altijd fronsend naar de latrinedeur. Charlatans, bedriegers, spionnen. Maar hoe bewijs ik het? \u2018Goedendag, heren.\u2019 En hij hinkte naar de trap met zoveel waardigheid als hij kon opbrengen."], "Text/chap29.html": ["Adel", "Jezal schraapte de laatste blonde stoppels van zijn kaak en spoelde zijn scheermes schoon in de kom. Toen veegde hij het droog met een doek, klapte het dicht en legde het zorgvuldig op tafel, kijkend naar het zonlicht dat glinsterde op het paarlemoeren heft.", "Hij veegde zijn gezicht droog en toen \u2013 zijn favoriete deel van de dag \u2013 keek hij bewonderend naar zichzelf in de spiegel. Het was een goede spiegel, pas ge\u00efmporteerd uit Visserine, een geschenk van zijn vader: een ovaal van helder, glad glas in een lijst van prachtig bewerkt donker hout. Een omlijsting die geschikt was voor zo'n knappe man als die nu blij naar hem terugkeek. Al was knap nauwelijks een toereikende omschrijving.", "\u2018Je bent een schoonheid, jij,\u2019 zei Jezal glimlachend tegen zichzelf, terwijl hij met zijn vingers over de gladde huid van zijn kaken streek. En wat een kaken waren het. Hij had vaak gehoord dat het zijn beste trek was, al was er natuurlijk helemaal niets mis met de rest van hem. Hij draaide naar rechts, toen naar links, om beter naar die schitterende kin te kunnen kijken. Niet te zwaar, niet bruut, maar ook niet te licht, of vrouwelijk of zwak. Een mannenkin, ongetwijfeld, met een klein kuiltje in het midden, een teken van kracht en gezag, maar ook gevoelig en bedachtzaam. Was er ooit eerder zo'n kin geweest? Misschien had een koning of een legendarische held ooit ook bijna zo'n mooie kaaklijn gehad. Het was een adellijke kin, dat was duidelijk. Geen enkele burger zou ooit zo'n indrukwekkende kin hebben.", "Die moest van zijn moeders kant van de familie zijn gekomen, nam Jezal aan. Zijn vader had nogal een zwakke kin. Zijn broers ook, nu hij erover nadacht. Je moest wel een beetje medelijden met ze hebben, want hij had in zijn familie alle schoonheid gekregen.", "\u2018En ook nog eens het meeste talent,\u2019 mompelde hij blijmoedig in zichzelf. Hij wendde zich met enige tegenzin van de spiegel af, liep zijn woonkamer in, trok zijn hemd aan en knoopte het dicht. Hij moest er vandaag op zijn best uitzien. De gedachte gaf hem een kleine rilling van de zenuwen, die begon in zijn maag, langs zijn luchtpijp omhoogkroop en in zijn keel bleef steken.", "Nu zouden de poorten open zijn. Een vloed van mensen zou de Agriont vullen en plaatsnemen op de vele houten banken op het Maarschalkplein. Duizenden. Iedereen die iemand was, en nog veel meer die niemand waren. Ze verzamelden zich al: schreeuwend, ellebogend, opgewonden, wachtend op\u2026 hem. Jezal hoestte en probeerde die gedachte uit zijn hoofd te zetten. Hij had zichzelf er al de halve nacht mee wakker gehouden.", "Hij liep naar de tafel met zijn ontbijt erop, pakte afwezig een worstje en nam een hap, waar hij zonder genoegen op kauwde. Met opgetrokken neus smeet hij het worstje weer op het bord. Hij had geen honger. Terwijl hij zijn handen afveegde aan een doek zag hij iets op de vloer bij de deur liggen: een stukje papier. Hij bukte, pakte het op en vouwde het open. E\u00e9n regel, in een net, nauwkeurig handschrift.", "Kom vanavond naar het standbeeld van Harod de Grote bij de Vier Hoeken- A.", "\u2018Stik,\u2019 mompelde hij ongelovig, terwijl hij de regel steeds opnieuw las. Hij vouwde het papier op en keek nerveus om zich heen. Jezal kon maar \u00e9\u00e9n \u2018A\u2019 bedenken. Hij had haar de afgelopen paar dagen geprobeerd uit zijn hoofd te zetten, want hij had elk vrij moment aan zijn training besteed. Maar dit bracht alles weer bij hem terug, onontkoombaar.", "\u2018Stik!\u2019 Hij vouwde het papier open en las de regel nog eens. Vanavond? Hij kon niet ontkomen aan een gevoel van tevredenheid, dat langzaam versterkte tot een duidelijke gloed. Zijn mondhoeken krulden op in een idiote grijns. Geheime ontmoetingen in het donker? Zijn huid tintelde van opwinding bij het vooruitzicht. Maar geheimen komen meestal aan het licht, en stel dat haar broer erachter kwam? Die gedachte maakte hem weer zenuwachtig. Hij pakte het stuk papier in beide handen vast, van plan het doormidden te scheuren, maar op het laatste moment vouwde hij het op en stopte het in zijn zak.", "Toen Jezal naar de tunnel liep, hoorde hij de menigte al. Een vreemd, echo\u00ebnd geroezemoes dat uit de stenen zelf leek te komen. Hij had het eerder gehoord natuurlijk, als toeschouwer tijdens de Wedstrijd van vorig jaar, maar toen was hij er niet zo van gaan zweten en was zijn maag niet in opstand gekomen. Deel uitmaken van het publiek is een heel andere wereld dan deel uitmaken van de voorstelling.", "Hij vertraagde zijn pas en kwam tot stilstand, sloot zijn ogen en leunde tegen de muur terwijl het geluid van het publiek zijn oren binnendrong, en probeerde diep adem te halen en zich te vermannen.", "\u2018Maak je geen zorgen, ik weet precies hoe je je voelt.\u2019 Jezal voelde de geruststellende hand van West op zijn schouder. \u2018Ik ben de eerste keer bijna halsoverkop weer weggerend, maar het gaat over zodra de ijzers getrokken zijn, geloof me.\u2019", "\u2018Ja,\u2019 mompelde Jezal, \u2018natuurlijk.\u2019 Hij betwijfelde of West precies wist hoe hij zich voelde. Hij had dan misschien een paar keer een Wedstrijd meegemaakt, maar het leek Jezal onwaarschijnlijk dat West op diezelfde avond een clandestien afspraakje met de zus van zijn beste vriend had. Hij vroeg zich af of West ook zo meelevend zou zijn als hij wist wat er op het briefje in Jezals borstzak stond. Het leek hem onwaarschijnlijk.", "\u2018We kunnen beter gaan. Straks beginnen ze nog zonder ons.\u2019", "\u2018Ja.\u2019 Jezal haalde nog een keer diep adem, opende zijn ogen en blies hard uit. Toen zette hij zich af van de muur en beende snel door de tunnel. Hij voelde een plotselinge vlaag van paniek; waar waren zijn ijzers? Hij graaide wanhopig om zich heen en slaakte een zucht van verlichting. Hij had ze in zijn hand.", "Er had zich nogal een menigte verzameld in de zaal aan het uiteinde: trainers, secondanten, vrienden, familieleden en aanhang. Je kon echter zien wie de deelnemers waren: de vijftien jongemannen met hun ijzers strak in hun handen geklemd. Het gevoel van angst was tastbaar en aanstekelijk. Overal waar Jezal keek zag hij bleke, nerveuze gezichten, bezwete voorhoofden, ongeruste, schichtige ogen. Het lawaai van de menigte hielp niet bepaald, onheilspellend luid als het was achter de gesloten dubbele deuren aan het uiteinde van de zaal, aanzwellend en afnemend als een stormachtige zee.", "Er was hier maar \u00e9\u00e9n man die totaal geen last leek te hebben van zenuwen, in zijn eentje leunend tegen de muur met zijn voet tegen het pleisterwerk en zijn hoofd achterover, met geloken ogen langs zijn neus starend naar de jongelui. De meeste deelnemers waren slank, pezig, atletisch. Hij was het tegenovergestelde. Een grote, zware vent bij wie de haren tot donkere stoppels waren afgeschoren. Hij had een dikke nek en een drempel van een kin; de kin van een burger, vond Jezal eigenlijk, maar dan wel een grote, sterke burger met een gemeen kantje. Jezal zou hem hebben kunnen aanzien voor een dienaar, maar hij had een paar ijzers losjes in zijn hand.", "\u2018Gorst,\u2019 fluisterde West in Jezals oor.", "\u2018Huh. Ziet er meer uit als een arbeider dan een zwaardvechter.\u2019", "\u2018Misschien, maar schijn kan bedriegen.\u2019 Het geluid van de menigte vervaagde langzaam en het nerveuze geklets in de wachtruimte nam ook af. West trok zijn wenkbrauwen op. \u2018De toespraak van de koning,\u2019 fluisterde hij.", "\u2018Mijn vrienden! Landgenoten! Medeburgers van de Unie!\u2019 klonk een schallende stem, duidelijk hoorbaar, zelfs door de dubbele deuren.", "\u2018Hoff,\u2019 snoof West. \u2018Zelfs hier neemt hij de plaats van de koning in. Waarom zet hij die kroon niet gewoon meteen zelf op?\u2019", "\u2018Vandaag een maand geleden,\u2019 klonk het gebulder van de schatmeester in de verte, \u2018stelden mijn collega's in de Gesloten Raad de vraag\u2026 moet er dit jaar wel een Wedstrijd worden gehouden?\u2019 Boegeroep en afkeurende kreten rezen op uit het publiek. \u2018Een redelijke vraag!\u2019 riep Hoff, \u2018want we zijn in oorlog! Een dodelijke strijd in het noorden! De vrijheden die wij zo koesteren, de vrijheden waardoor de hele wereld ons met afgunst beziet, onze manier van leven, dat alles wordt bedreigd door wilden!\u2019", "Een klerk liep door de zaal en scheidde de deelnemers van hun familie, trainers en vrienden. \u2018Succes,\u2019 zei West, en hij sloeg Jezal op zijn schouder. \u2018Ik zie je buiten.\u2019 Jezals mond was droog; hij kon alleen maar knikken.", "\u2018En het waren dappere mensen, die die vraag stelden!\u2019 brulde Hoffs stem buiten de deuren. \u2018Wijze mannen! Allemaal vaderlandslievende lieden! Mijn onverzettelijke collega's in de Gesloten Raad! Ik begreep wel waarom ze vonden dat er dit jaar geen Wedstrijd moest plaatsvinden!\u2019 Het bleef lange tijd stil. \u2018Maar ik zei: nee!\u2019", "Een uitbarsting van uitgelaten gejuich. \u2018Nee! Nee!\u2019 schreeuwde de menigte. Jezal werd samen met de andere deelnemers in een rij gezet; twee aan twee, acht paren. Hij prutste met zijn ijzers terwijl de schatmeester verder dreunde, al had hij ze al twintig keer gecontroleerd.", "\u2018Nee, zei ik! Moeten we die barbaren, die beesten uit het ijzige noorden, onze manier van leven met voeten laten treden? Moeten we dit baken van vrijheid in de duisternis van de wereld laten doven? Nee, zei ik tegen ze! Onze vrijheid is niet te koop, voor geen enkele prijs! Hierop, mijn vrienden, landgenoten, medeburgers van de Unie, hierop kunnen jullie rekenen\u2026 wij zullen deze oorlog winnen!\u2019", "Een volgende golf van instemming. Jezal slikte en keek nerveus om zich heen. Bremer dan Gorst stond naast hem. Die grote rotzak had de brutaliteit om te knipogen, te grijnzen alsof er helemaal niets aan de hand was. \u2018Verdomde idioot,\u2019 fluisterde Jezal, al zorgde hij er wel voor dat zijn lippen niet bewogen.", "\u2018En dus, vrienden, en dus,\u2019 riep Hoff uiteindelijk, \u2018wat zou een betere gelegenheid kunnen zijn dan nu, terwijl we voor het gevaar staan, om de vaardigheden, de kracht, de kundigheid te vieren van enkele van de moedigste zonen van onze natie? Mijn medeburgers, mijn landgenoten van de Unie, ik geef u: de deelnemers!\u2019", "De deuren werden opengetrokken en het gebrul van de menigte buiten stroomde de zaal in en weerkaatste tegen de dakbalken: overstelpend, oorverdovend luid. De eerste twee zwaardvechters beenden door de felverlichte deuropening, toen de volgende twee, en de volgende. Jezal was ervan overtuigd dat hij zou verstijven, bewegingloos zou blijven staan staren als een konijn, maar toen het zijn beurt was, stapten zijn voeten manhaftig voort naast die van Gorst en stampten de hakken van zijn glanzend gepoetste laarzen over de tegels de hoge deur door.", "Het Maarschalkplein was getransformeerd. Overal rondom waren hoge zitbanken gebouwd, helemaal naar achteren, helemaal naar boven, langs alle kanten, bezet door een deinende menigte. De deelnemers liepen door een diepe vallei tussen de torenhoge tribunes naar het midden van de grote arena, de balken en steunen en boomstammen als een beschaduwd woud aan weerszijden. Recht voor hen, heel ver weg, was de schermring aangelegd: een kringetje van droog geel gras midden tussen een zee van mensen.", "Vooraan kon Jezal de gezichten onderscheiden van de rijken en edelen. In hun beste kleding, terwijl ze hun ogen tegen de felle zon afschermden en de indruk wekten dat ze geen belangstelling hadden voor het spektakel. Verder achterin en hoger werden de gestalten onduidelijker en de kleren minder mooi. De overgrote meerderheid van de menigte bestond uit vlekken en vlakken van kleur, opeengepakt langs de buitenrand van de duizelingwekkende arena, maar de burgers maakten de afstand goed met hun enthousiasme: juichen, schreeuwen, op hun tenen staan en met hun armen zwaaien. Boven hen waren de toppen van de hoogste gebouwen rondom het plein te zien, van wanden en daken die opstaken als eilanden in de oceaan, en ook daar stonden de vensters en borstweringen vol met minuscule toeschouwers.", "Jezal knipperde met zijn ogen bij het zien van zoveel mensen. Ergens was hij zich ervan bewust dat zijn mond openhing, maar hij kon hem niet dichtdoen. Verdomme, hij voelde zich niet lekker. Hij wist dat hij iets had moeten eten, maar nu was het te laat. Stel dat hij moest kotsen, voor het oog van de halve wereld? Hij voelde die vlaag van blinde paniek weer. Waar had hij zijn ijzers gelaten? Waar waren ze? In zijn hand. In zijn hand. De menigte brulde, zuchtte en joelde met een veelheid aan verschillende stemmen.", "De deelnemers begonnen weg te lopen van de ring. Niet allemaal zouden ze vandaag vechten, de meesten zouden alleen maar toekijken. Alsof er nog behoefte was aan extra toeschouwers. Ze begonnen zich een weg te zoeken naar de voorste rijen, maar Jezal ging niet met hen mee, helaas. Hij liep naar de omheiningen, waar de deelnemers zich zouden voorbereiden op de strijd.", "Hij liet zich zwaar naast West zakken, deed zijn ogen dicht en veegde zijn bezwete voorhoofd af terwijl de menigte bleef juichen. Alles was te fel, te luid, te overstelpend. Maarschalk Varuz was in de buurt en hing over de omheining om iemand in het oor te schreeuwen. Jezal staarde de arena over naar de inzittenden van de koninklijke loge aan de overkant, hopend op wat afleiding.", "\u2018Zijne majesteit de koning schijnt ervan te genieten,\u2019 fluisterde West in Jezals oor.", "\u2018Hmm.\u2019 De koning scheen eigenlijk vast in slaap te zijn, en zijn kroon hing scheef. Jezal vroeg zich terloops af wat er zou gebeuren als die afviel.", "Kroonprins Ladisla was er ook, schitterend gekleed zoals altijd, en keek stralend met een brede glimlach rond in de arena, alsof iedereen daar voor h\u00e9m was. Zijn jongere broer, prins Raynault, leek geen spat op hem: eenvoudig en sober, ongerust fronsend naar zijn half bewusteloze vader. Hun moeder de koningin zat naast hem, stijf rechtop met haar kin in de lucht, terwijl ze net deed alsof haar doorluchtige echtgenoot wakker was en zijn kroon niet ieder moment in haar schoot kon belanden. Tussen haar en heer Hoff zat een jongedame; heel, heel mooi. Ze was nog duurder gekleed dan Ladisla, als dat al mogelijk was, met een enorm diamanten snoer om haar hals, dat fel glinsterde in het zonlicht.", "\u2018Wie is die vrouw?\u2019 vroeg Jezal.", "\u2018Ah, prinses Terez,\u2019 mompelde West. \u2018De dochter van groothertog Orso, heer van Talins. Ze is nogal een gevierde schoonheid, en voor \u00e9\u00e9n keer schijnen de roddels niet overdreven te zijn.\u2019", "\u2018Ik dacht dat er nooit iets goeds uit Talins kwam.\u2019", "\u2018Dat heb ik ook gehoord, maar zij is een uitzondering, vind je ook niet?\u2019 Jezal was niet helemaal overtuigd. Spectaculair, ongetwijfeld, maar ze had een ijzig trotse blik in haar ogen. \u2018Ik geloof dat de koningin wil dat ze met prins Ladisla trouwt.\u2019 Op dat moment boog de kroonprins zich langs zijn moeder om de prinses iets stompzinnigs te zeggen, waarna hij keihard begon te lachen om zijn eigen grap en van pret op zijn knie sloeg. Ze schonk hem een ijzig glimlachje, en zelfs van deze afstand was haar minachting duidelijk. Ladisla scheen het echter niet op te merken, en Jezals aandacht dwaalde al snel af. Een lange man in een rode jas beende langzaam naar de ring. De arbiter.", "\u2018Het is zover,\u2019 mompelde West.", "De arbiter stak met een theatrale zwaai zijn arm op, stak twee vingers op en draaide langzaam rond, wachtend tot het geroezemoes afnam. \u2018Vandaag kunt u genieten van tw\u00e9\u00e9 gevechten!\u2019 donderde hij. Hij stak drie vingers op terwijl het publiek applaudisseerde. \u2018Elk voor de beste van dr\u00ed\u00e9 touch\u00e9s!\u2019 Hij stak beide armen omhoog. \u2018V\u00ed\u00e9r mannen zullen voor u vechten! Twee van hen gaan naar huis\u2026 met lege handen.\u2019 De arbiter liet \u00e9\u00e9n arm zakken, schudde bedroefd zijn hoofd, en de menigte zuchtte. \u2018Maar twee van hen gaan door naar de volgende ronde!\u2019 Het publiek juichte brullend.", "\u2018Klaar?\u2019 vroeg maarschalk Varuz, die zich over Jezals schouder boog.", "Wat een stomme vraag. Als hij nou niet klaar was? Wat dan? Alles maar afblazen? Sorry, mensen, ik ben er niet klaar voor? Tot volgend jaar? Maar alles wat Jezal kon uitbrengen, was: \u2018Hmm.\u2019", "\u2018Het is tijd,\u2019 riep de arbiter, die langzaam midden in de arena ronddraaide, \u2018voor het eerste gevecht!\u2019", "\u2018Jas!\u2019 snauwde Varuz.", "\u2018Uh.\u2019 Jezal peuterde zijn knopen open en trok zijn jas uit, waarna hij mechanisch zijn mouwen oprolde. Hij keek opzij en zag zijn tegenstander gelijksoortige voorbereidingen treffen. Een lange, slanke jongeman met lange armen en zwakke, enigszins vochtige ogen. Amper de meest intimiderende soort tegenstander. Jezal zag dat zijn handen een beetje trilden toen hij zijn ijzers van zijn secondant aanpakte.", "\u2018Getraind door Sepp dan Vissen, afkomstig uit Rostod in Starikland\u2026\u2019 de arbiter zweeg even voor het effect, \u2018\u2026 Kurtis dan Broya!\u2019 Er klonk een uitbarsting van enthousiast geklap. Jezal snoof. Die piassen klapten voor iedereen.", "De lange jongeman stond op en liep doelbewust naar de ring, zijn ijzers fonkelden in het zonlicht. \u2018Broya!\u2019 herhaalde de arbiter toen de lange idioot zijn positie innam. West trok Jezals ijzers uit de schedes. Het metalen gerinkel van de klingen maakte hem weer misselijk.", "De arbiter wees weer naar de deelnemersloge. \u2018En zijn tegenstander van vandaag! Een officier van de Koninklijke Lijfwacht, opgeleid door niemand minder dan maarschalk Varuz!\u2019 Er klonk hier en daar applaus, en de oude soldaat grijnsde blij. \u2018Uit Luthar in Midderland maar woonachtig hier in de Agriont\u2026 kapitein Jezal dan Luthar!\u2019 Weer gejuich, en veel luider dan voor Broya. Er klonken scherpe kreten boven het lawaai uit. Geschreeuwde getallen. Weddenschappen. Jezal voelde zich wee\u00efg toen hij langzaam overeind kwam.", "\u2018Veel geluk.\u2019 West gaf Jezal de ontblote ijzers met de gevesten naar voren aan.", "\u2018Hij heeft geen geluk nodig!\u2019 snauwde Varuz. \u2018Die Broya stelt niks voor! Pas alleen op voor zijn bereik! Zet hem onder druk, Jezal, zet hem onder druk!\u2019", "Het leek een eeuwigheid te duren om die ring van kort droog gras te bereiken. Het geluid van de menigte klonk luid in Jezals oren, maar het gebons van zijn eigen hart was luider. Hij draaide de gevesten van zijn ijzers rond en rond in zijn bezwete handen. \u2018Luthar!\u2019 herhaalde de arbiter met een brede glimlach terwijl Jezal naderde.", "Zinloze en irrelevante vragen flitsten door zijn hoofd. Zat Ardee tussen het publiek, vroeg ze zich af of hij vanavond zou komen? Zou hij omkomen in de oorlog? Hoe hadden ze het gras voor de schermring naar het Maarschalkplein gekregen? Hij keek op naar Broya. Voelde hij zich ook zo? De menigte was nu stil, heel stil. Het gewicht van de stilte drukte neer op Jezal toen hij zijn plek in de ring innam en zijn voeten stevig op de droge aarde plantte. Broya trok zijn schouders omhoog, schudde met zijn hoofd, tilde zijn ijzers op. Jezal moest pissen. Hij moest heel nodig pissen. Stel dat hij nu in zijn broek piste? Een grote, donkere vlek op zijn broek. De man die in zijn broek piste tijdens de Wedstrijd. Het zou hem altijd blijven achtervolgen, al werd hij honderd.", "\u2018Begin!\u2019 brulde de arbiter.", "Maar er gebeurde niets. De twee mannen stonden tegenover elkaar, met hun ijzers in de aanslag. Jezals wenkbrauw jeukte. Hij wilde krabben, maar hoe? Zijn tegenstander likte over zijn lippen en zette aarzelend een stap naar links. Jezal deed hetzelfde. Ze cirkelden behoedzaam om elkaar heen, hun schoenen zachtjes krakend op het droge gras: langzaam, langzaam dichter naar elkaar toe. En toen ze dichter naar elkaar toe kwamen, verkleinde Jezals wereld tot de ruimte tussen de punten van hun lange ijzers. Nu was het nog maar een pas. Nu een voet. Nu nog maar een paar duim. Jezals hele geest was gericht op die twee glinsterende punten. Drie duim. Broya stak naar voren, zwakjes, en Jezal sloeg zonder nadenken het wapen opzij.", "De klingen schraapten zachtjes langs elkaar en toen, alsof het een signaal was geweest dat van tevoren met iedereen in de arena was afgesproken, begon het geschreeuw weer. Hier en daar hoorde hij:", "\u2018Vermoord hem, Luthar!\u2019", "\u2018Ja!\u2019", "\u2018Prik, prik!\u2019", "Al snel gingen die kreten echter weer op in de kolkende, woedende zee van de menigte, aanzwellend en afnemend met de bewegingen in de ring.", "Hoe meer Jezal van die lange idioot zag, hoe minder angst hij voelde. Zijn zenuwachtigheid begon af te nemen. Broya stak onhandig toe en Jezal hoefde zich amper te bewegen. Broya zwaaide zonder overtuiging en Jezal pareerde zonder inspanning. Broya sprong klunzig naar voren, uit zijn evenwicht en te ver gestrekt. Jezal stapte om zijn aanval heen en prikte zijn tegenstander met de botte punt van zijn lange ijzer in de ribben. Het was allemaal zo ontzettend gemakkelijk.", "\u2018E\u00e9n voor Luthar!\u2019 riep de arbiter, en er trok een golf van gejuich over de tribunes. Jezal glimlachte in zichzelf en genoot van de goedkeuring van het publiek. Varuz had gelijk gehad: die onbenul was niets om zich zorgen over te maken. Nog \u00e9\u00e9n touch\u00e9 en hij was door naar de volgende ronde.", "Hij keerde terug naar zijn plek en Broya deed hetzelfde, met \u00e9\u00e9n hand wrijvend over zijn ribben terwijl hij Jezal van onder zijn wenkbrauwen boos aankeek. Jezal was niet ge\u00efntimideerd. Boze blikken hebben alleen zin als je een beetje kan vechten.", "\u2018Begin!\u2019", "Ze gingen deze keer sneller op elkaar af en wisselden wat slagen uit. Jezal kon amper geloven hoe traag zijn tegenstander bewoog. Alsof zijn zwaarden een ton wogen. Broya viste rond in de lucht met zijn lange ijzer, proberend van zijn lange armen gebruik te maken om Jezal vast te pinnen. Hij had zijn korte ijzer nog nauwelijks gebruikt, laat staan de twee samen ingezet. Erger nog, hij begon al buiten adem te raken, terwijl ze pas twee minuten bezig waren. Had hij wel getraind, die pummel? Of hadden ze het deelnemersaantal gewoon aangevuld met een of andere dienaar die ze van de straat hadden geplukt? Jezal sprong opzij en danste om zijn tegenstander heen. Broya volgde hem hardnekkig maar incompetent. Het begon een beetje g\u00eanant te worden. Niemand houdt van een ongelijke strijd, en dit duel ontzegde Jezal de kans om te stralen.", "\u2018O, kom op toch!\u2019 schreeuwde hij. Er werd gelachen op de tribunes. Broya knarste op zijn tanden en sprong naar voren met alles wat hij had, maar het was niet veel. Jezal sloeg zijn zwakke poging aan de kant, sprong om hem heen, danste soepel door de ring terwijl zijn stupide tegenstander achter hem aan kwam, steeds drie stappen op hem achterliep. Er was geen precisie, geen snelheid, geen gedachte. Een paar minuten eerder was Jezal doodsbenauwd geweest over het vooruitzicht om met die idioot te vechten. Nu verveelde hij zich bijna.", "\u2018Hah!\u2019 riep hij, terwijl hij plotseling aanviel en zijn tegenstander met een woeste uithaal uit zijn evenwicht bracht, waardoor die struikelend achteruitdeinsde. De menigte kwam tot leven en brulde aanmoedigingen. Hij stak en stak nog eens toe. Broya blokkeerde wanhopig, helemaal uit balans, liep onhandig achteruit, pareerde nog een keer en struikelde met maaiende armen. Zijn korte ijzer schoot uit zijn hand toen hij de ring uit viel en op zijn kont belandde.", "Er werd gelachen, en Jezal kon zich er niet van weerhouden mee te lachen. Die arme drommel zag er heel grappig uit, op zijn rug en met zijn benen in de lucht als een schildpad.", "\u2018Kapitein Luthar wint,\u2019 schreeuwde de arbiter, \u2018met twee tegen nul!\u2019 Het gelach maakte plaats voor gejoel toen Broya omrolde. Hij leek op het punt van tranen te staan, die sukkel. Jezal stapte naar voren en stak zijn hand naar hem uit, maar kon de grijns toch niet helemaal van zijn gezicht krijgen. Zijn verslagen tegenstander negeerde zijn hulp nadrukkelijk, duwde zich op van de grond en schonk hem een blik die half uit haat en half uit gekwetstheid bestond.", "Jezal haalde gemoedelijk zijn schouders op. \u2018Ik kan er niks aan doen dat je er geen klap van kunt.\u2019", "\u2018Meer?\u2019 vroeg Kaspa, die in een beverige hand de fles uitstak. Zijn ogen stonden glazig van de drank.", "\u2018Nee, bedankt.\u2019 Jezal duwde de fles zachtjes weg voordat Kaspa de kans had in te schenken.", "Kaspa keek hem even waterig onthutst aan en keek toen naar Jalenhorm.", "\u2018Meer?\u2019", "\u2018Altijd.\u2019 De grote man schoof zijn glas over het ruwe tafelblad op een manier die zei: \u2018ik ben niet dronken\u2019, hoewel hij dat duidelijk wel was. Kaspa kantelde de fles, turend naar het glas alsof het heel ver weg stond. Jezal zag de hals van de fles wiebelen en toen ratelend op de rand van het glas belanden. De onvermijdelijkheid ervan was bijna pijnlijk om naar te kijken. Wijn spetterde over tafel en belandde op Jalenhorms schoot.", "\u2018Je bent dronken!\u2019 klaagde de grote man, die onhandig overeind kwam en zichzelf met grote beschonken handen afklopte, waardoor zijn kruk omviel. Een paar andere gasten keken met onverholen minachting naar hun tafel.", "\u2018Altijd,\u2019 giechelde Kaspa.", "West keek op van zijn glas. \u2018Jullie zijn allebei dronken.\u2019", "\u2018Niet onze schuld.\u2019 Jalenhorm graaide naar zijn kruk. \u2018Het komt door hem!\u2019 Hij wees met een instabiele vinger naar Jezal.", "\u2018Hij heeft gewonnen!\u2019 gorgelde Kaspa. \u2018Jij hebt gewonnen, h\u00e8, en nu moeten we het vieren!\u2019", "Jezal wou dat ze het niet zo uitbundig hoefden te vieren. Het werd beschamend.", "\u2018Mijn nichtje Ariss was erbij, heeft alles gezien. Ze was haske onder de indruk.\u2019 Kaspa sloeg zijn arm om Jezals schouder. \u2018Geloof dazze nogal gecham\u2026 gecham\u2026 gechameerd van je was.\u2019 Hij bracht zijn vochtige lippen dicht bij Jezals gezicht terwijl hij worstelde met het woord. \u2018Ze is haske rijk, weet je, stinkend rijk. Gechameerd wazze.\u2019", "Jezal trok zijn neus op. Hij had geen enkele belangstelling voor dat spookachtige wicht van een nichtje, hoe rijk ze ook was, en Kaspa stonk uit zijn mond. \u2018Mooi\u2026 prachtig.\u2019 Hij maakte zich los van de luitenant en duwde hem niet al te zachtzinnig opzij.", "\u2018Dus wanneer beginnen we met die zaak in het noorden?\u2019 wilde Brint weten, op iets te luide toon, alsof hij stond te popelen om te vertrekken. \u2018Snel, hoop ik. V\u00f3\u00f3r de winter weer thuis, h\u00e8, majoor?\u2019", "\u2018Huh,\u2019 snoof West, en hij fronste zijn voorhoofd, \u2018we hebben geluk als we voor de winter vertrokken zijn, zo snel als 't nu gaat.\u2019", "Brint keek een beetje ontdaan. \u2018Nou, ik weet zeker dat we die wilden een lesje zullen leren, wanneer we daar ook aankomen.\u2019", "\u2018Een lesje leren!\u2019 riep Kaspa.", "\u2018Ja.\u2019 Jalenhorm knikte instemmend.", "West was niet in de stemming. \u2018Daar zou ik maar niet zo zeker van zijn. Heb je de toestand van die manschappen gezien? Ze kunnen amper lopen, laat staan vechten. Het is een schande.\u2019", "Jalenhorm wuifde dit alles met een boos handgebaar weg. \u2018Het zijn alleen maar verdomde wilden, dat hele stel! We hakken ze in de pan, net als Jezal vandaag bij die idioot deed, h\u00e8, Jezal? V\u00f3\u00f3r de winter thuis, dat zegt iedereen.\u2019", "\u2018Ken je het land daar?\u2019 vroeg West, die zich over de tafel boog. \u2018Bossen, bergen, rivieren, het gaat maar door. Verdomd weinig open ruimte om te vechten, verdomd weinig wegen om over te marcheren. Je moet een man eerst vangen voordat je hem een lesje kunt leren. Voor de winter thuis? Misschien v\u00f3lgende winter, als we al terugkomen.\u2019", "Brints ogen stonden wijd open en vol afgrijzen. \u2018Dat meen je niet!\u2019", "\u2018Nee\u2026 nee, je hebt gelijk.\u2019 West zuchtte en schudde zijn hoofd. \u2018Het komt vast allemaal goed. Eer en promoties voor iedereen. V\u00f3\u00f3r de winter thuis. Alleen zou ik maar een jas meenemen, als ik jou was.\u2019", "Er daalde een onbehaaglijke stilte neer over de groep. West had die harde frons op zijn gezicht die hij soms kreeg, de frons die zei dat er vanavond geen lol meer met hem te beleven viel. Brint en Jalenhorm keken verwonderd en chagrijnig. Alleen Kaspa hield zijn goede bui en hing achterover in zijn stoel, met zijn ogen half dicht en zich totaal niet bewust van zijn omgeving.", "Wat een feest.", "Jezal was moe, ge\u00ebrgerd en ongerust. Ongerust over de Wedstrijd, ongerust over de oorlog\u2026 ongerust over Ardee. Het briefje zat nog opgevouwen in zijn zak. Hij keek zijdelings naar West, toen snel weer de andere kant op. Verdomme, hij voelde zich schuldig. Hij had zich eigenlijk nooit eerder ergens schuldig over gevoeld, en het beviel hem helemaal niet. Als hij niet naar haar toe ging, zou hij zich schuldig voelen omdat hij haar had laten staan. Als hij wel ging, zou hij zich schuldig voelen omdat hij zijn belofte aan West had gebroken. Het was wel een dilemma. Jezal kauwde op zijn duimnagel. Wat was het toch met die verdomde familie?", "\u2018Nou,\u2019 zei West scherp, \u2018ik moet ervandoor. Morgen vroeg op.\u2019", "\u2018Hmm,\u2019 mompelde Brint.", "\u2018Tuurlijk,\u2019 zei Jalenhorm.", "West keek Jezal recht in zijn ogen. \u2018Kan ik even met je praten?\u2019 Zijn gezicht stond ernstig, somber, en misschien zelfs boos. Jezals hart verkrampte. Stel dat West van dat briefje wist? Stel dat Ardee het hem had verteld? De majoor draaide zich om en liep naar een rustige hoek. Jezal keek om zich heen, wanhopig op zoek naar een uitweg.", "\u2018Jezal!\u2019 riep West.", "\u2018Ja, ja.\u2019 Hij stond met grote tegenzin op en volgde zijn vriend met, naar hij hoopte, een onschuldige glimlach op zijn gezicht. Misschien ging het om iets anders. Niet over Ardee. Laat het alsjeblieft iets anders zijn.", "\u2018Ik wil niet dat iemand anders dit weet\u2026\u2019 West keek om zich heen om te zien of niemand afluisterde. Jezal slikte. Elk moment nu zou hij een stomp op zijn gezicht krijgen. Minstens \u00e9\u00e9n. Hij was nog nooit op zijn gezicht geslagen, niet fatsoenlijk in ieder geval. Een meisje had hem een keer een behoorlijke optater verkocht, maar dat was niet echt hetzelfde. Hij bereidde zichzelf zo goed mogelijk voor, knarsend op zijn tanden en enigszins grimassend. \u2018Burr heeft een datum gekozen. We hebben vier weken.\u2019", "Jezal staarde hem aan. \u2018H\u00e8?\u2019", "\u2018Tot we inschepen.\u2019", "\u2018Inschepen?\u2019", "\u2018Om naar Angland te gaan, Jezal!\u2019", "\u2018O ja\u2026 Angland, natuurlijk! Vier weken, zeg je?\u2019", "\u2018Ik dacht dat je het moest weten, aangezien je druk bent met de Wedstrijd, zodat je tijd hebt om je erop voor te bereiden. Maar hou het voor je.\u2019", "\u2018Ja, natuurlijk.\u2019 Jezal veegde over zijn bezwete voorhoofd.", "\u2018Alles goed? Je ziet bleek.\u2019", "\u2018Prima, prima.\u2019 Hij haalde diep adem. \u2018Al die opwinding, weet je. Het schermen en\u2026 alles.\u2019", "\u2018Maak je niet druk. Je hebt het goed gedaan vandaag.\u2019 West sloeg hem op zijn schouder. \u2018Maar er is nog veel te doen. Nog drie gevechten voor je jezelf kampioen mag noemen, en ze worden alleen maar zwaarder. Word niet lui, Jezal, en word niet te dronken!\u2019 riep hij over zijn schouder toen hij naar de deur liep. Jezal zuchtte van verlichting terwijl hij terugkeerde naar de tafel waar de anderen zaten. Zijn neus was nog heel.", "Brint was al begonnen met klagen, nu hij zag dat West echt was vertrokken. \u2018Wat moest dat nou voorstellen?\u2019 vroeg hij, fronsend en met zijn duim wijzend naar de deur. \u2018Ik bedoel, nou, ik weet dat hij een grote held moet zijn en zo, maar, nou, ik bedoel maar!\u2019", "Jezal staarde hem aan. \u2018Hoe bedoel je?\u2019", "\u2018Nou, om zo te praten! Het is, het is zo negatief!\u2019 De drank verleende hem nu moed, en hij liep warm voor zijn onderwerp. \u2018Het is\u2026 nou, ik bedoel\u2026 Het is laf geklets, dat is het!\u2019", "\u2018Luister even, Brint,\u2019 snauwde Jezal, \u2018hij heeft in drie veldslagen gevochten, en hij was als eerste door de bres bij Ulrioch! Hij is dan misschien geen edele, maar hij is een verdomd dappere kerel! Bovendien heeft hij verstand van het militaire leven, hij kent maarschalk Burr en hij kent Angland! Wat weet jij nou, Brint?\u2019 Jezals lip krulde op. \u2018Behalve hoe je moet verliezen bij het kaarten en hoe je een wijnfles leeg krijgt?\u2019", "\u2018Wat mij betreft is dat alles wat een man hoeft te weten,\u2019 lachte Jalenhorm nerveus, in een poging de gemoederen te bedaren. \u2018Meer wijn!\u2019 brulde hij tegen niemand in het bijzonder.", "Jezal liet zich op zijn kruk vallen. Als het gezelschap al rustig was voordat West vertrok, dan was het nu nog rustiger. Brint zat te mokken. Jalenhorm zat te zwaaien op zijn kruk. Kaspa was in slaap gevallen, voorover op de natte tafel, en zijn ademhaling klonk slurpend.", "Jezal dronk zijn glas leeg en keek om zich heen naar de niet zo veelbelovende gezichten. Verdomme, hij verveelde zich. Het was een feit, zo begon hij nu pas te beseffen, dat gesprekken van dronken mensen alleen interessant zijn voor andere dronken mensen. Een paar glazen wijn kunnen het verschil maken tussen of een man een hilarisch gesprekspartner of een onuitstaanbare imbeciel is. Hij vroeg zich af of hij zelf ook zo'n vervelende dronk had als Kaspa, of Jalenhorm, of Brint.", "Jezal glimlachte dunnetjes terwijl hij naar die chagrijnige klootzak keek. Als hij de koning was, overpeinsde hij, zou hij slechte conversatie bestraffen met de dood, of in ieder geval een lange gevangenisstraf. Hij stond op.", "Jalenhorm staarde naar hem. \u2018Waar ga je heen?\u2019", "\u2018Slapen,\u2019 snauwde Jezal. \u2018Morgen trainen.\u2019 Hij moest zich ontzettend inhouden om niet de deur uit te rennen.", "\u2018Maar je hebt gewonnen! Dat moet toch gevierd worden?\u2019", "\u2018Eerste ronde. Ik moet er nog drie verslaan, en die zullen allemaal beter zijn dan die prutser van vandaag.\u2019 Jezal pakte zijn jas van de stoelleuning en trok hem over zijn schouders.", "\u2018Wat je wilt,\u2019 bromde Jalenhorm, en hij slurpte luidruchtig uit zijn glas.", "Kaspa tilde even zijn hoofd van de tafel, waardoor zichtbaar werd dat het haar aan de ene kant van zijn hoofd vastgeplakt zat met gemorste wijn. \u2018Ga je nu al?\u2019", "\u2018Hmm,\u2019 antwoordde Jezal terwijl hij zich omdraaide en wegliep.", "Er stond een koude wind buiten. Hij werd er nog nuchterder van. Pijnlijk nuchter. Hij had dringend behoefte aan wat intelligent gezelschap, maar waar zou hij dat op dit tijdstip kunnen vinden? Hij kon maar \u00e9\u00e9n plek bedenken.", "Hij haalde het briefje uit zijn zak en las het in het schemerige licht dat door de taveernevensters naar buiten viel nog een keer. Als hij opschoot, trof hij haar misschien nog. Hij liep langzaam in de richting van de Vier Hoeken. Alleen maar om te praten, dat was alles. Hij had iemand nodig om mee te praten\u2026", "Nee. Hij dwong zichzelf te blijven staan. Kon hij echt doen alsof hij haar vriend wilde zijn? Een vriendschap tussen een man en een vrouw ontstond als de een de ander heel lang had nagejaagd en nooit iets had bereikt. Hij had geen belangstelling voor zo'n regeling.", "Wat dan? Trouwen? Met een meisje zonder bloed of geld? Ondenkbaar! Hij beeldde zich in hoe het zou zijn om Ardee aan zijn familie voor te stellen. Dit is mijn vrouw, vader! Je vrouw? En haar achtergrond? Hij huiverde bij die gedachte.", "Maar stel dat hij er iets tussenin kon vinden, iets waarbij iedereen op zijn gemak zou zijn? Zijn voeten kwamen langzaam in beweging. Geen vriendschap, geen huwelijk, maar een wat lossere regeling? Hij beende over de weg naar de Vier Hoeken. Ze konden elkaar discreet ontmoeten, praten, lachen, ergens met een bed misschien\u2026", "Nee. Nee. Jezal bleef weer staan en sloeg zich gefrustreerd tegen zijn voorhoofd. Hij kon dat niet laten gebeuren, al aangenomen dat zij erin mee zou gaan. West was \u00e9\u00e9n ding, maar stel dat andere mensen erachter kwamen? Het zou zijn reputatie natuurlijk geen kwaad doen, maar die van haar zou verwoest zijn. Verwoest. Hij kreeg er kippenvel van. Dat verdiende ze beslist niet. Hij kon het niet afdoen door te zeggen dat het haar probleem was. Dat was niet goed genoeg. Alleen zodat hij wat plezier kon maken? Wat ego\u00efstisch. Hij was verbaasd dat hij het nooit eerder zo had bekeken.", "Dus had hij zichzelf klemgeredeneerd, net als hij vandaag al tien keer eerder had gedaan: er kon niets goeds uit voorkomen als hij haar bleef ontmoeten. Ze zouden hoe dan ook binnenkort naar de oorlog vertrekken, en dat zou wel een einde maken aan zijn belachelijke verlangen. Dan maar naar huis, naar bed, en morgen de hele dag trainen. Trainen en nog eens trainen, tot maarschalk Varuz Ardee uit zijn hoofd had getimmerd. Hij haalde diep adem, rechtte zijn schouders, draaide zich om en liep in de richting van de Agriont.", "Het standbeeld van Harod de Grote doemde op in de duisternis, op een marmeren voetstuk bijna zo hoog als Jezal, schijnbaar veel te groot en schitterend voor het rustige pleintje nabij de Vier Hoeken. Hij had de hele weg ernaartoe schichtig om zich heen gekeken, mensen ontweken en zijn best gedaan om niet op te vallen. Er waren echter niet veel mensen op straat. Het was laat, en waarschijnlijk was Ardee het wachten allang beu geworden, als ze er om te beginnen al was geweest.", "Hij sloop nerveus naar het standbeeld, turend in de schaduwen, en voelde zich vreselijk opgelaten. Hij was al vele keren eerder over dit plein gelopen zonder erbij na te denken. Het was toch een openbare plek? Hij had evenveel recht als ieder ander om hier te zijn, maar toch voelde hij zich op een of andere manier net een dief.", "Het plein was verlaten. Dat was mooi. Dat was het beste. Hiermee viel niets te winnen en alles te verliezen, en zo. Dus waarom voelde hij zich dan zo ongelooflijk terneergeslagen? Hij staarde op naar Harods gezicht, verstijfd in die stenen frons die beeldhouwers voorbehouden aan de echt groten der aarde. Hij had een mooie, sterke kaak, die Harod, bijna net zo'n mooie als Jezal.", "\u2018Wakker worden!\u2019 siste een stem bij zijn oor. Jezal slaakte een meisjesachtige gil, krabbelde opzij, struikelde, en wist zich alleen overeind te houden door de enorme voet van koning Harod vast te grijpen. Er stond een donkere gestalte achter hem, een gestalte met een kap op.", "Gelach. \u2018Je hoeft niet in je broek te pissen.\u2019 Ardee. Ze duwde haar kap achterover. Licht vanuit een raam viel over de onderste helft van haar gezicht en bescheen haar scheve glimlach. \u2018Ik ben het maar.\u2019", "\u2018Ik had je niet gezien,\u2019 mompelde hij hopeloos. Hij liet snel de grote stenen voet los en deed alsof hij op zijn gemak was. Hij moest toegeven dat het een slecht begin was. Hij had geen aanleg voor dat steelse gedoe. Ardee scheen echter prima op haar gemak. Hij vroeg zich af of ze dit allemaal al niet eens eerder had gedaan.", "\u2018Je bent lastig te vinden, de laatste tijd,\u2019 zei ze.", "\u2018Nou, eh\u2026\u2019 mompelde hij, terwijl zijn hart nog bonsde van schrik. \u2018Ik heb het druk gehad, met de Wedstrijd en zo\u2026\u2019", "\u2018Ah, die vreselijk belangrijke Wedstrijd. Ik heb je vandaag zien vechten.\u2019", "\u2018O, ja?\u2019", "\u2018Heel indrukwekkend.\u2019", "\u2018Eh, dank je, ik\u2026\u2019", "\u2018Mijn broer heeft iets gezegd, h\u00e8?\u2019", "\u2018Wat, over het schermen?\u2019", "\u2018Nee, stomkop. Over mij.\u2019", "Jezal zweeg even en probeerde het beste antwoord daarop te verzinnen. \u2018Nou, hij\u2026\u2019", "\u2018Ben je bang voor hem?\u2019", "\u2018Nee!\u2019 Stilte. \u2018Goed dan, ja.\u2019", "\u2018Maar je bent er toch. Ik neem aan dat ik me gevleid zou moeten voelen.\u2019 Ze liep langzaam om hem heen, bekeek hem van top tot teen, van voeten tot voorhoofd en weer terug. \u2018Het duurde alleen nogal lang. Het is al laat. Ik moet zo naar huis.\u2019", "Er was iets met de manier waarop ze naar hem keek dat bepaald niet hielp bij het kalmeren van zijn bonzende hartslag. Integendeel. Hij moest haar zeggen dat hij niet meer met haar kon afspreken. Het was niet goed. Voor hen allebei niet. Er kon niets goeds van komen\u2026 niets goeds\u2026", "Hij ademde snel, gespannen, opgewonden, niet in staat zijn blik van haar beschaduwde gezicht af te wenden. Hij moest het haar zeggen, en wel nu. Was dat niet waarvoor hij was gekomen? Hij deed zijn mond open, maar de argumenten leken nu allemaal heel ver weg, van toepassing op een andere tijd en andere mensen, ontastbaar en gewichtsloos.", "\u2018Ardee\u2026\u2019 begon hij.", "\u2018Hmm?\u2019 Ze stapte naar hem toe, met haar hoofd schuin. Jezal wilde achteruitstappen, maar het standbeeld stond in de weg. Ze kwam nog dichterbij, met haar lippen iets vaneen en haar ogen op zijn mond gericht. Wat was er eigenlijk zo verkeerd aan?", "Nog dichterbij, met haar gezicht naar dat van hem omhoog. Hij kon haar ruiken; zijn hoofd was vol van haar geur. Hij voelde haar warme ademhaling op zijn wang. Wat kon hier verkeerd aan zijn?", "Haar vingers waren koud op zijn huid toen ze zijn wang streelde, langs zijn kaaklijn, kroelend door zijn haar toen ze zijn hoofd omlaagtrok. Haar lippen raakten zijn wang, zacht en warm, toen zijn kin, toen zijn mond. Ze zogen zachtjes aan zijn lippen. Ze drukte zich tegen hem aan en haar andere hand kroop over zijn rug. Haar tong likte langs zijn tandvlees, zijn tanden, zijn tong, en ze maakte zachte keelgeluidjes. Hij ook, misschien. Hij wist het niet zeker. Zijn hele lichaam tintelde, warm en koud tegelijk, en zijn geest zat in zijn mond. Het leek wel alsof hij nog nooit eerder een meisje had gekust. Wat kon hier verkeerd aan zijn? Haar tanden knabbelden aan zijn lippen, bijna pijnlijk, maar niet helemaal.", "Hij deed zijn ogen open: ademloos, trillend, met pap in zijn knie\u00ebn. Ze keek naar hem op. Hij zag haar ogen glanzen in de duisternis, kijkend naar hem, bestuderend.", "\u2018Ardee\u2026\u2019", "\u2018Wat?\u2019", "\u2018Wanneer kan ik je weer zien?\u2019 Zijn keel was droog en zijn stem klonk hees. Ze keek met een flauw glimlachje naar de grond. Een wrede glimlach, alsof ze hem zijn kaarten op tafel had laten gooien en een stapel geld van hem had gewonnen. Het kon hem niet schelen. \u2018Wanneer?\u2019", "\u2018O, dat laat ik je nog wel weten.\u2019", "Hij moest haar nog eens kussen. De gevolgen interesseerden hem niet. West kon doodvallen. Iedereen kon doodvallen. Hij boog zich naar haar toe en deed zijn ogen dicht.", "\u2018Nee, nee, nee.\u2019 Ze duwde hem weg. \u2018Dan had je maar eerder moeten komen.\u2019 Ze maakte zich van hem los en draaide zich om, met dat glimlachje nog om haar mond, en liep langzaam weg. Hij keek haar na, zwijgend, verstijfd, gefascineerd, met zijn rug tegen de koude voet van het standbeeld. Hij had zich nog nooit zo gevoeld. Nog nooit.", "Ze keek achterom, slechts \u00e9\u00e9n keer, alsof ze wilde zien of hij nog keek. Zijn borst verkrampte bijna pijnlijk, gewoon omdat ze naar hem keek, en toen ging ze een hoek om en was ze weg.", "Hij bleef daar even staan, met zijn ogen wijd open, alleen maar adem te halen. Toen blies er een koude windvlaag over het plein en kwam de wereld weer bij hem terug. Het schermen, de oorlog, zijn vriend West, zijn verplichtingen. E\u00e9n kus, dat was alles. E\u00e9n kus, en zijn vastberadenheid was weggelekt als pis uit een gebarsten pot. Hij staarde om zich heen, plotseling schuldbewust, verward en bang. Wat had hij gedaan?", "\u2018Stik,\u2019 zei hij."], "Text/chap30.html": ["Duister werk", "Een brandend ding kan allerlei geuren produceren. Een levende boom, fris en vol sap, ruikt als hij brandt anders dan een dode boom, die droog en verschrompeld is. Een varken of een man ruiken als ze in brand staan ongeveer hetzelfde, maar dat is een ander verhaal. De brandlucht die de Hondman nu rook, dat was een huis. Hij wist het zeker. Het was een geur die hij beter kende dan hij zou willen. Huizen branden niet vaak vanzelf. Meestal komt er geweld bij kijken. Dat betekende dat er waarschijnlijk mannen in de buurt waren, klaar voor een gevecht, dus sloop hij heel behoedzaam tussen de bomen door naar beneden, schoof op zijn buik naar de rand en tuurde door de begroeiing.", "Hij zag het nu inderdaad ook: zwarte rook die in een hoge zuil opsteeg van een plek daarbeneden bij de rivier. Een huisje, nog walmend, maar tot op de stenen fundering afgebrand. Er was ook een schuur bij geweest, maar die was nu niet meer dan een stapel zwarte stukken hout en zwarte grond. Een paar bomen en een stukje omgeploegde aarde. Het was al in de beste tijd een arm leven, op een boerderij zo ver naar het noorden. Te koud om veel te verbouwen, op een paar knollen na misschien, en meer dan een paar schapen te hoeden. Een varken of twee, als je geluk had.", "De Hondman schudde zijn hoofd. Wie zou het huis van zulke arme mensen in brand willen steken? Wie zou dit koppige stukje land willen inpikken? Sommige mensen hielden gewoon van dingen in brand steken, nam hij aan. Hij schoof een stukje verder naar voren, speurde links en rechts door de vallei naar sporen van degenen die dit gedaan hadden, maar het enige wat hij zag bewegen waren een paar schapen langs de hellingen van de vallei. Hij wurmde zich weer achteruit de struiken in.", "De moed zonk hem in de schoenen toen hij terug sloop naar het kamp. Luide stemmen, ruzi\u00ebnd, zoals altijd. Hij overwoog even om er gewoon langs te gaan en door te lopen, zo ziek werd hij van dat eindeloze gekibbel. Maar uiteindelijk besloot hij dat toch maar niet te doen. Een verkenner die zijn mensen achterlaat is geen knip voor de neus waard.", "\u2018Hou toch je kop, Douw.\u2019 Tul Duru's rommelende stem. \u2018Jij wilde naar het zuiden, en toen we naar het zuiden gingen, klaagde jij alleen maar over de bergen! Nu zijn we de bergen uit en klaag je dag en nacht over je lege maag! Ik heb er genoeg van, jankende rothond!\u2019", "Nu klonk de valse grauw van Zwarte Douw. \u2018Waarom moet jij twee keer zoveel te vreten krijgen als de rest, alleen omdat je een dik vet varken bent?\u2019", "\u2018Klootzak! Ik zal je pletten als de worm die je bent!\u2019", "\u2018Ik snij je de strot af als je slaapt, vette vleesberg! Dan hebben we meer dan zat te eten! En dan zijn we tenminste van dat geronk van je af! Ik weet nu waarom ze je Donderkop noemen, snurkende zeug!\u2019", "\u2018Koppen dicht, allebei!\u2019 De Hondman hoorde Drieboom brullen, luid genoeg om de doden te wekken. \u2018Ik heb er genoeg van!\u2019", "Hij kon ze nu zien, alle vijf. Tul Duru en Zwarte Douw die kwaad tegenover elkaar stonden, Drieboom tussen hen in met zijn handen omhoog, Forley die met een droevige blik zat te kijken, en Grim, die zich nergens iets van aantrok en zijn pijlen inspecteerde.", "\u2018H\u00e9!\u2019 siste de Hondman, en ze keken allemaal tegelijk naar hem op.", "\u2018Het is de Hondman,\u2019 zei Grim, amper opkijkend van zijn pijlen. Die man was onbegrijpelijk. Hij zei dagen aan \u00e9\u00e9n stuk niks, en als hij dan wat zei, dan was het iets wat iedereen kon zien.", "Forley wilde de anderen graag afleiden, zoals altijd. Moeilijk in te schatten hoe lang het zou duren voor ze elkaar zouden afmaken zonder hem erbij. \u2018Wat heb je gevonden, Hondman?\u2019 vroeg hij.", "\u2018Nou, ik heb vijf stomme klootzakken in het bos gevonden!\u2019 siste hij, en hij stapte tussen de bomen vandaan. \u2018Ik hoorde ze al van een mijl afstand! En dat waren ook nog eens Benaamde Mannen, geloof het of niet, mannen die beter zouden moeten weten! Onderling vechtend, zoals altijd! Vijf stomme klootzakken\u2026\u2019", "Drieboom stak zijn hand op. \u2018Ja, ja, Hondman. We zouden beter moeten weten.\u2019 Hij keek woest naar Tul en Douw. Zij keken elkaar kwaad aan, maar ze hielden hun mond. \u2018Wat heb je gevonden?\u2019", "\u2018Er wordt in de buurt gevochten, of zoiets. Er staat een boerderij in brand.\u2019", "\u2018In brand, zei je?\u2019 vroeg Tul.", "\u2018Ja.\u2019", "Drieboom fronste zijn voorhoofd. \u2018Breng ons er maar naartoe.\u2019", "De Hondman had dit niet gezien vanuit de struiken. Had hij niet kunnen zien. Te rokerig en te ver weg. Hij zag het nu echter wel, van dichtbij, en hij werd er misselijk van. Ze zagen het allemaal.", "\u2018Dit is duister werk, dat is zeker,\u2019 zei Forley, opkijkend naar de boom. \u2018Duister werk.\u2019", "\u2018Ja,\u2019 mompelde Hondman. Hij wist niets anders te zeggen. De tak kraakte toen de oude man langzaam ronddraaide, met zijn blote voeten een stukje boven de grond. Misschien had hij geprobeerd zich te verdedigen, want hij had twee pijlen in zijn lijf. De vrouw was te jong om zijn vrouw te zijn. Zijn dochter, misschien. De Hondman nam aan dat de twee kleintjes haar kinderen waren. \u2018Wie hangt er nou een kind op?\u2019 mompelde hij.", "\u2018Ik kan er wel een paar bedenken die er zwart genoeg voor zijn,\u2019 zei Tul.", "Douw spuugde op het gras. \u2018Bedoel je mij?\u2019 gromde hij, en de twee gingen er weer op als een hamer op een aambeeld. \u2018Ik heb een paar boerderijen in brand gestoken, en misschien een paar dorpjes, maar daar waren redenen voor. Het was oorlog. En ik heb de kinderen laten leven.\u2019", "\u2018Ik heb wel anders gehoord,\u2019 zei Tul. De Hondman deed zijn ogen dicht en zuchtte.", "\u2018Denk je dat het mij ene reet kan schelen wat jij gehoord hebt?\u2019 blafte Douw. \u2018Mijn naam is misschien wel zwarter dan ik verdien, kolossale smeerlap!\u2019", "\u2018Ik weet wat jij verdient, klootzak!\u2019", "\u2018Genoeg!\u2019 gromde Drieboom, die fronsend opkeek naar de boom. \u2018Hebben jullie geen respect? De Hondman heeft gelijk. We zijn nu de bergen uit, en er zijn problemen. Ik wil dat geruzie niet meer hebben. Afgelopen. Rustig en koel van nu af aan, zoals de winter. We zijn Benaamde Mannen en we hebben mannenwerk te doen.\u2019", "Hondman knikte, blij dat iemand eindelijk iets verstandigs zei. \u2018Er wordt gevochten in de buurt,\u2019 zei hij, \u2018dat moet wel.\u2019", "\u2018Uh,\u2019 zei Grim, al was moeilijk te bepalen wat hij daarmee eigenlijk bedoelde.", "Drieboom keek nog altijd naar de bungelende lijken. \u2018Je hebt gelijk. We moeten ons nu daarop richten. Daarop, en op niks anders. We gaan de lui volgen die dit hebben geflikt en kijken waar ze voor vechten. We kunnen niks uithalen voordat we weten wie tegen wie vecht.\u2019", "\u2018Wie dit gedaan heeft, die vecht voor Bethod,\u2019 zei Douw. \u2018Dat kun je gewoon zien.\u2019", "\u2018We zullen zien. Tul en Douw, maak die mensen los en begraaf ze. Misschien krijgen jullie daar wat discipline mee terug.\u2019 De twee keken elkaar link aan, maar Drieboom lette er niet op. \u2018Hondman, ga jij die lui opsporen die dit hebben gedaan. Volg hun sporen, dan gaan we ze vanavond een bezoekje brengen. Een bezoekje zoals zij aan deze mensen hier hebben gebracht.\u2019", "\u2018Ja,\u2019 zei de Hondman, die graag weg wilde. \u2018We brengen ze een bezoekje.\u2019", "De Hondman snapte het niet. Als dat stel in gevecht was, bang dat ze door een vijand zouden worden gevonden, dan deden ze niet veel moeite om hun sporen te verbergen. Hij volgde ze zo simpel als maar kon, vijf stuks, schatte hij. Moesten gewoon zijn weggewandeld van de brandende boerderij, langs de rivier door de vallei en de bossen in. De sporen waren zo duidelijk dat hij zich af en toe een beetje zorgen maakte, denkend dat ze misschien iets met hem uithaalden, toekeken vanuit de bomen, op de loer lagen om ook hem op te hangen. Maar het scheen toch niet zo te zijn, want hij haalde ze net voor het donker werd in.", "Als eerste rook hij het vlees: geroosterd schapenvlees. Toen hoorde hij hun stemmen; gepraat, geschreeuw, gelach, zonder enige poging om geruisloos te zijn, gemakkelijk te horen, zelfs bij de kabbelende rivier. Toen zag hij ze zitten, om een groot kampvuur op een open plek, met het karkas van een schaap aan een spit erboven, ongetwijfeld van de boeren gestolen. De Hondman hurkte in de bosjes, stil en geruisloos zoals zij hadden moeten zijn. Hij telde vijf mannen, of eigenlijk vier man en een jongen van een jaar of veertien. Ze zaten daar allemaal maar gewoon, niemand stond op de uitkijk, zonder enige zorgen. Hij snapte het niet.", "\u2018Ze zitten daar gewoon,\u2019 fluisterde hij toen hij terugkwam bij de anderen. \u2018Ze zitten bij het vuur. Geen uitkijk, niks.\u2019", "\u2018Ze zitten gewoon?\u2019 vroeg Forley.", "\u2018Ja. Met z'n vijven. Zitten te lachen. Het bevalt me niet.\u2019", "\u2018Mij ook niet,\u2019 zei Drieboom, \u2018maar wat ik op die boerderij zag, bevalt me nog minder.\u2019", "\u2018Wapens,\u2019 siste Douw. \u2018Wapens, dat moet wel.\u2019", "Voor \u00e9\u00e9n keer was Tul het met hem eens. \u2018Wapens, hoofd. Laten we ze een lesje leren.\u2019", "Zelfs Forley zei deze keer niet dat ze niet moesten vechten. Maar Drieboom dacht er nog een tijdje over na, nam er de tijd voor en liet zich niet opjagen. Toen knikte hij. \u2018Wapens, dus.\u2019", "Je ziet Zwarte Douw niet in het donker, niet als hij niet wil worden gezien. Je hoort hem ook niet, maar de Hondman wist dat hij er was terwijl hij tussen de bomen door sloop. Als je lang genoeg samen met een man vecht, leer je hem kennen. Je weet hoe hij denkt en gaat op dezelfde manier denken. Douw was hier.", "De Hondman had zijn taak. Hij kon de omtrekken zien van de man helemaal rechts, en zijn rug was een zwarte vorm afgetekend tegen het vuur. De Hondman dacht nog niet te veel over de anderen na. Hij dacht aan niets anders dan zijn taak. Als je eenmaal besluit te gaan, of je hoofdman besluit dat voor je, dan ga je door, en je kijkt niet om tot het werk gedaan is. De tijd die je besteedt aan nadenken is de tijd waarin je gedood wordt. Logen had hem dat geleerd, en hij had het in zijn oren geknoopt. Zo was het.", "De Hondman sloop dichterbij, en nog dichterbij, tot hij de warmte van het vuur op zijn gezicht en het harde metaal van het mes in zijn hand voelde. Verdomme, hij moest pissen, zoals altijd. Zijn taak was nu nog maar een pas bij hem vandaan. De jongen zat met zijn gezicht in zijn richting; als hij van zijn vlees had opgekeken had hij de Hondman zien aankomen, maar hij was te druk met eten.", "\u2018Gurgh!\u2019 schreeuwde een van de anderen. Dat betekende dat Douw hem te pakken had, en dat het afgelopen met hem was. De Hondman sprong naar voren en stak zijn taak in de zijkant van zijn nek. Hij kwam even omhoog, greep naar zijn doorgesneden hals, zette een stap naar voren en viel om. Een van de anderen sprong op, liet zijn half afgekloven schapenpoot op de grond vallen en kreeg vervolgens een pijl in zijn borst. Van Grim, bij de rivier. Hij keek even verbaasd, maar zonk toen met een van pijn vertrokken gezicht op zijn knie\u00ebn.", "Nu waren er nog maar twee over, en de jongen zat daar nog, starend naar de Hondman, met zijn mond half open en een stuk vlees er nog in. De laatste was hijgend overeind gekomen, met een lang mes in zijn hand. Hij had het zeker al in zijn hand omdat hij ermee had gegeten.", "\u2018Laat dat mes vallen!\u2019 brulde Drieboom. De Hondman zag de ouwe jongen nu op hen af komen lopen, en het vuurlicht weerkaatste op de metalen rand van zijn grote, ronde schild. De man kauwde op zijn lip en zijn ogen schoten van de Hondman naar Douw terwijl ze langzaam aan weerskanten van hem naderden. Nu zag hij Donderkop opdoemen vanuit de schaduwen tussen de bomen, schijnbaar te groot om een mens te zijn, met een enorm zwaard dat glinsterde achter zijn rug. Dat was genoeg voor hem. Hij gooide zijn mes op de grond.", "Douw sprong naar voren, pakte de man bij zijn polsen en bond ze stevig achter zijn rug, en duwde hem toen ferm op zijn knie\u00ebn bij het vuur. De Hondman, met zijn tanden stevig op elkaar en zonder een woord te zeggen, deed hetzelfde bij de jongen. Het hele gebeuren was binnen een paar tellen voorbij, rustig en koel zoals Drieboom had gezegd. Er zat bloed op Hondmans handen, maar dat was werk en er was niks aan te doen. De anderen naderden nu ook. Grim kwam aanwaden door de rivier en hing zijn boog over zijn schouder. Hij gaf de vent die hij had neergeschoten in het voorbijgaan een trap, maar het lijk bewoog niet.", "\u2018Dood,\u2019 zei Grim. Forley liep achteraan en keek naar de twee gevangenen. Douw staarde naar de kerel die hij had vastgebonden; staarde indringend naar hem.", "\u2018Ik ken deze hier,\u2019 zei hij, en hij klonk behoorlijk zelfingenomen ook. \u2018Groa de Slik, toch? Wat een toeval! Ik loop al een tijdje aan je te denken.\u2019", "De Slik keek boos naar de grond. Een wreed uitziende kerel, vond de Hondman, het type dat boeren zou ophangen. \u2018Ja, ik ben de Slik. Jullie namen hoef ik niet te weten! Als ze ontdekken dat jullie de ontvangers van de koning hebben vermoord, zijn jullie allemaal dood!\u2019", "\u2018Zwarte Douw, noemen ze me.\u2019", "Het hoofd van de Slik kwam met een ruk omhoog, en zijn mond viel open. \u2018O, verdomme,\u2019 fluisterde hij.", "De jongen die naast hem knielde, keek met grote ogen om zich heen. \u2018Zwarte Douw? H\u00e8? Toch niet de Zwarte Douw die\u2026 o, verdomme.\u2019", "Douw knikte langzaam, en dat akelige glimlachje trok over zijn gezicht, dat moorddadige glimlachje. \u2018Groa de Slik. Je hebt van alles om voor te boeten. Ik heb al een tijdje aan je lopen denken, en nu heb ik je in het oog.\u2019 Hij klopte hem op de wang. \u2018En in mijn handen, ook nog. Wat een gelukkig toeval.\u2019", "De Slik rukte zijn gezicht naar achteren, voor zover dat lukte, vastgebonden als hij was. \u2018Ik dacht dat je in de hel was, Zwarte Douw, jij klootzak!\u2019", "\u2018Ik ook, maar ik was alleen maar ten noorden van de bergen. We hebben vragen voor je, Slik, voordat je je verdiende loon krijgt. Wie is die koning? Wat ontvang je voor hem?\u2019", "\u2018Val dood met je vragen!\u2019", "Drieboom sloeg hem tegen de zijkant zijn hoofd, hard, wat hij niet zag aankomen. Toen hij zich omdraaide om te kijken, sloeg Douw hem vanaf de andere kant. Heen en weer ging zijn hoofd, tot hij murw genoeg was om te praten.", "\u2018Waar wordt om gevochten?\u2019 vroeg Drieboom.", "\u2018We vechten niet!\u2019 spuugde de Slik door zijn gebroken tanden. \u2018Jullie kunnen net zo goed dood zijn, klootzakken! Jullie weten niet wat er gebeurd is, h\u00e8?\u2019 De Hondman fronste zijn voorhoofd. Dit stond hem niet aan. Het klonk alsof er dingen waren veranderd terwijl zij weg waren, en hij had nog nooit een verandering ten goede gezien.", "\u2018Ik stel hier de vragen,\u2019 zei Drieboom. \u2018Richt jij je kleine hersentjes nou maar op het beantwoorden ervan. Wie zijn er nog aan het vechten? Wie wil er niet knielen voor Bethod?\u2019", "De Slik lachte, zelfs al was hij vastgebonden. \u2018Er is niemand meer over! De gevechten zijn voorbij! Bethod is nu koning, koning van het hele noorden! Iedereen knielt voor hem\u2026\u2019", "\u2018Wij niet,\u2019 rommelde Tul Duru, die zich vooroverboog. \u2018En Oude Man Yool?\u2019", "\u2018Dood!\u2019", "\u2018En Zaailing of Ratelnek?\u2019", "\u2018Dood en dood, stomme klootzak! De enige gevechten zijn nu nog in het zuiden! Bethod is in oorlog met de Unie! Ja! En we geven ze stevig op hun donder, ook!\u2019", "De Hondman wist niet of hij dat kon geloven. Koning? Er was nog nooit een koning geweest in het noorden. Er was nooit behoefte aan geweest, en Bethod zou wel de laatste zijn die hij zou hebben gekozen. En oorlog tegen de Unie? Dat was toch gekkenwerk? Er waren altijd meer zuiderlingen.", "\u2018Als hier niet gevochten wordt,\u2019 vroeg de Hondman, \u2018waarom moorden jullie dan?\u2019", "\u2018Val dood!\u2019", "Tul sloeg hem hard in zijn gezicht, en hij belandde op zijn rug. Douw gaf hem een trap na en trok hem weer overeind.", "\u2018Waarom hebben jullie ze vermoord?\u2019 vroeg Tul.", "\u2018Belasting!\u2019 schreeuwde de Slik, terwijl het bloed uit zijn neus droop.", "\u2018Belasting?\u2019 vroeg de Hondman. Een vreemd woord, waarvan hij amper de betekenis kende.", "\u2018Ze wilden niet betalen!\u2019", "\u2018Belasting voor wie?\u2019 vroeg Douw.", "\u2018Voor Bethod, wie anders? Hij heeft al dit land in beslag genomen, de clans opgedeeld en het land in beslag genomen. De mensen staan bij hem in de schuld! En wij innen!\u2019", "\u2018Belasting, h\u00e8? Dat is verdomme een zuidelijke modegril, dat staat vast! En als ze niet kunnen betalen?\u2019 vroeg de Hondman, die zich misselijk voelde. \u2018Dan hang je ze maar op?\u2019", "\u2018Als ze niet willen betalen, mogen we met ze doen wat we willen!\u2019", "\u2018Wat jullie willen?\u2019 Tul greep hem bij de strot en kneep met zijn grote hand tot de ogen van de Slik uitpuilden. \u2018Wat jullie willen? En jullie wilden ze graag ophangen?\u2019", "\u2018Rustig, Donderkop,\u2019 zei Douw, die Tuls grote vingers lospeuterde en hem zachtjes achteruitduwde. \u2018Rustig, grote kerel, dit is niks voor jou, om een vastgebonden man te vermoorden.\u2019 Hij klopte hem op zijn borst en pakte zijn bijl. \u2018Voor dit soort werk heb je een man zoals mij bij je.\u2019", "De Slik had zich min of meer hersteld van de wurging. \u2018Donderkop?\u2019 hoestte hij. \u2018Jullie zijn met het hele stel, h\u00e8? Jij bent Drieboom, en jij Grim, en dat is de Zwakste daar! Dus jullie knielen niet, h\u00e8? Fijn voor jullie! Waar is Negenvinger? Nou?\u2019 sarde de Slik. \u2018Waar is de Bloedige Negen?\u2019", "Douw draaide zich om en haalde zijn duim langs het blad van zijn bijl. \u2018Terug naar de modder, en jij gaat naar hem toe. We hebben genoeg gehoord.\u2019", "\u2018Laat me los, klootzak!\u2019 schreeuwde de Slik, die zich tegen de touwen verzette. \u2018Je bent niks beter dan ik, Zwarte Douw! Jij hebt meer mensen vermoord dan de pest! Laat me los en geef me een wapen! Kom op! Durf je niet tegen me te vechten, lafaard? Durf je me geen eerlijke kans te geven?\u2019", "\u2018Dus jij noemt mij laf?\u2019 gromde Douw. \u2018Jij die kinderen hebt vermoord, voor de grap? Je had een wapen, maar dat heb je laten vallen. Dat was je kans, en die had je moeten grijpen. Types zoals jij verdienen geen tweede kans. Als je nog iets te zeggen hebt wat het aanhoren waard is, kun je dat maar beter nu doen.\u2019", "\u2018Ik schijt op je!\u2019 schreeuwde de Slik. \u2018Ik schijt op jullie alle\u2026\u2019", "Douws bijl raakte hem tussen de ogen en hij viel achterover. Hij schopte nog een beetje, en dat was dat. Niemand van hen vergoot een traan om die rotzak; zelfs Forley grimaste alleen maar toen het wapen doel trof. Douw boog zich voorover en spuugde op het lijk, en de Hondman kon het hem niet kwalijk nemen. De jongen was echter een beetje een probleem. Hij staarde met grote ronde ogen naar het lijk en keek toen op.", "\u2018Jullie zijn het, h\u00e8?\u2019 zei hij. \u2018Degenen die Negenvinger had verslagen.\u2019", "\u2018Ja, jongen,\u2019 zei Drieboom. \u2018Dat zijn wij.\u2019", "\u2018Ik heb verhalen over jullie gehoord. Wat gaan jullie met mij doen?\u2019", "\u2018Ja, dat is de vraag,\u2019 mompelde de Hondman in zichzelf. Helaas wist hij het antwoord al.", "\u2018Hij kan niet met ons mee,\u2019 zei Drieboom. \u2018Hij is extra ballast, en we kunnen het risico niet nemen.\u2019", "\u2018Hij is nog maar een kind,\u2019 zei Forley. \u2018We kunnen hem laten gaan.\u2019 Het was een mooie gedachte, maar het was niet zo'n best idee, en dat wisten ze allemaal. De jongen keek hoopvol, maar daar maakte Tul een einde aan.", "\u2018We kunnen hem niet vertrouwen. Niet hier. Hij zou iemand vertellen dat we terug zijn, en dan komen ze achter ons aan. Kunnen we niet hebben. Bovendien heeft hij ook zijn aandeel geleverd bij die boerderij.\u2019", "\u2018Maar wat had ik voor keus?\u2019 vroeg de jongen. \u2018Wat voor keus? Ik wilde naar het zuiden! Naar het zuiden om tegen de Unie te vechten, naam voor mezelf te maken, maar ze hebben me hierheen gestuurd om belastingen te innen. Als mijn hoofdman me wat opdraagt, dan moet ik dat doen, toch?\u2019", "\u2018Ja,\u2019 zei Drieboom. \u2018Niemand zegt dat je veel keus had.\u2019", "\u2018Ik wilde er niks mee te maken hebben! Ik zei dat ze de kinderen moesten laten gaan! Je moet me geloven!\u2019", "Forley keek naar zijn laarzen. \u2018We geloven je ook wel.\u2019", "\u2018Maar jullie gaan me toch vermoorden?\u2019", "De Hondman kauwde op zijn lip. \u2018We kunnen je niet meenemen, maar ook niet hier laten.\u2019", "\u2018Ik wilde er niks mee te maken hebben.\u2019 De jongen liet zijn hoofd hangen. \u2018Het is niet eerlijk.\u2019", "\u2018Is het ook niet,\u2019 zei Drieboom. \u2018Het is helemaal niet eerlijk. Maar zo is het.\u2019", "Douws bijl hakte door het achterhoofd van de jongen, en hij viel voorover. De Hondman grimaste en wendde zijn blik af. Hij wist dat Douw het op die manier deed zodat ze niet naar het dode gezicht van de jongen hoefden te kijken. Een goed idee, waarschijnlijk, en hij hoopte dat het de anderen hielp, maar voor hem maakte het geen verschil. Hij voelde zich nu bijna net zo misselijk als bij de boerderij.", "Het was niet de slechtste dag die hij ooit had meegemaakt; bij lange na niet. Maar het was een slechte.", "De Hondman zag ze over de weg lopen, vanaf een goede plek in de boom, waar niemand hem kon zien. Hij had er ook voor gezorgd dat de wind zijn kant uit stond, want eerlijk gezegd rook hij een beetje ranzig. Het was een vreemde stoet. Aan de ene kant zagen ze eruit als vechters, op weg naar de strijd. Aan de andere kant klopte het helemaal niet. Oude wapens vooral, en slecht bij elkaar passend pantserspul. Ze marcheerden, maar op een wanordelijke manier. De meesten waren te oud om nog goeie vechters te zijn, met grijze haren of kale koppen, en een hoop anderen waren te jong om zich te scheren, jongens eigenlijk nog.", "De Hondman kreeg het idee dat niets in het noorden nog logisch was. Hij dacht aan wat de Slik had gezegd voordat Douw hem afmaakte. Oorlog met de Unie. Ging dit stel naar de oorlog? Als dat zo was, dan had Bethod het onderste uit de pot geschraapt.", "\u2018Wat heb je gezien, Hondman?\u2019 vroeg Forley toen hij het kamp weer in liep. \u2018Wat gebeurt daar?\u2019", "\u2018Mannen. Gewapend, maar niet al te best. Honderd of meer. Jong en oud, vooral, onderweg naar het zuiden en westen.\u2019 De Hondman wees langs de weg.", "Drieboom knikte. \u2018Richting Angland. Dan meent Bethod het dus. Hij voert oorlog tegen de Unie, voluit. Hij krijgt nooit genoeg van bloedvergieten, die kerel. Hij neemt alle mannen mee die een speer kunnen vasthouden.\u2019 Dat was eigenlijk geen verrassing. Bethod had nooit van halve maatregelen gehouden. Het was alles of niks, en het kon hem niet schelen wie er onderweg omkwam. \u2018Alle mannen,\u2019 mompelde Drieboom in zichzelf. \u2018Als de Shanka nu over de bergen komen\u2026\u2019", "Hondman keek om zich heen. Fronsende, ongeruste, vuile gezichten. Hij wist wat Drieboom bedoelde; ze snapten het allemaal. Als de Shanka nu kwamen, terwijl er niemand in het noorden over was om tegen ze te vechten, dan zou die toestand op de boerderij er nog wel het beste van zijn.", "\u2018We moeten iemand waarschuwen!\u2019 schreeuwde Forley. \u2018We moeten ze waarschuwen!\u2019", "Drieboom schudde zijn hoofd. \u2018Je hebt de Slik gehoord. Yool is dood, en Ratelnek, en Zaailing. Allemaal koud en dood, allemaal terug naar de modder. Bethod is nu koning, koning van de Noordmannen.\u2019 Zwarte Douw fronste zijn voorhoofd en spuugde in het stof.", "\u2018Spuug wat je wilt, Douw, maar feiten zijn feiten. Er is niemand meer om te waarschuwen.\u2019", "\u2018Niemand behalve Bethod zelf,\u2019 mompelde de Hondman, en hij voelde zich ellendig omdat hij het zeggen moest.", "\u2018Dan moeten we het h\u00e9m vertellen!\u2019 Forley keek de anderen om de beurt wanhopig aan. \u2018Hij is misschien een harteloze smeerlap, maar hij is tenminste een mens! Hij is toch beter dan de platkoppen? We moeten het iemand vertellen!\u2019", "\u2018Hah!\u2019 blafte Douw. \u2018Hah! Denk je dat hij naar ons luistert, Zwakste? Ben je vergeten wat hij tegen ons heeft gezegd? Tegen ons, en ook tegen Negenvinger? Kom nooit meer terug! Ben je vergeten dat hij ons bijna heeft vermoord? Ben je vergeten hoe hij ons haat?\u2019", "\u2018Hij vreest ons,\u2019 zei Grim.", "\u2018Hij haat en vreest ons,\u2019 mompelde Drieboom, \u2018en dat is verstandig van hem. Want wij zijn sterk. Benaamde Mannen. Bekende mannen. Het soort mannen dat anderen zullen volgen.\u2019", "Tul knikte met zijn grote hoofd. \u2018Ja, en ik denk niet dat ze ons Zullen verwelkomen in Carleon. Niet zonder een staak met een punt aan het uiteinde.\u2019", "\u2018Ik ben niet sterk!\u2019 schreeuwde Forley. \u2018Ik ben de Zwakste, dat weet iedereen! Bethod heeft geen reden om mij te vrezen of te haten. Ik ga wel!\u2019", "De Hondman keek verbaasd op. Iedereen keek verbaasd op. \u2018Jij?\u2019 vroeg Douw.", "\u2018Ja, ik! Ik ben misschien geen vechter, maar ik ben ook geen lafaard! Ik ga wel met hem praten. Misschien dat hij luistert.\u2019 De Hondman stond hem aan te gapen. Het was al zo lang geleden dat iemand van hen had geprobeerd zich met woorden uit een lastige situatie te krijgen, dat hij was vergeten dat het kon.", "\u2018Misschien luistert hij inderdaad,\u2019 mompelde Drieboom.", "\u2018Misschien luistert hij wel,\u2019 zei Tul, \u2018en dan vermoordt hij je, Zwakste!\u2019", "De Hondman schudde zijn hoofd. \u2018Het is een grote gok.\u2019", "\u2018Misschien, maar het is de moeite waard, of niet?\u2019", "Ze keken elkaar ongerust aan. Forley liet beslist ruggengraat zien, maar de Hondman vond het allemaal niet zo'n goed plan. Hij was een dun draadje om je hoop aan op te hangen, die Bethod. Een verdomd dun draadje.", "Maar zoals Drieboom zei, er was niemand anders."], "Text/chap31.html": ["Woorden en stof", "Kurster danste rond de buitenrand van de ring, met zijn lange gouden haren stuiterend op zijn schouders terwijl hij wuifde naar de menigte en kushandjes naar de meisjes blies. Het publiek juichte en joelde terwijl de lenige jongeman zijn opschepperige ronden maakte. Hij was een Aduaan, een officier van de Koninklijke Lijfwacht. Een plaatselijke jongen, en zo vreselijk populair.", "Bremer dan Gorst stond tegen de omheining geleund en keek met geloken ogen naar zijn dansende tegenstander. Zijn ijzers zagen er ongewoon zwaar uit, gewichtig, versleten en vaak gebruikt, misschien wel te zwaar om snel te zijn. Gorst zelf zag er eigenlijk ook te zwaar uit om snel te kunnen zijn. Hij was een enorme kerel met een stierennek, meer een worstelaar dan een zwaardvechter. Hij leek op voorhand de verliezer te zijn in dit gevecht. De meerderheid van het publiek scheen er althans zo over te denken.Maar ik weet wel beter.", "Vlakbij stond iemand die weddenschappen afsloot, die de kansen uitschreeuwde en geld aanpakte van de babbelende mensen om hem heen. Bijna alle weddenschappen werden op Kurster afgesloten. Glokta boog zich naar voren vanuit zijn bank. \u2018Wat geef je nu op Gorst?\u2019", "\u2018Op Gorst?\u2019 vroeg de wedmakelaar, \u2018gelijk.\u2019", "\u2018Dan wed ik tweehonderd mark.\u2019", "\u2018Sorry, vriend, dat kan ik niet dekken.\u2019", "\u2018Honderd dan, bij vijf tegen vier.\u2019", "De wedmakelaar dacht er even over na en keek naar de hemel terwijl hij hoofdrekende. \u2018Afgesproken.\u2019", "Glokta ging achteroverzitten toen de arbiter de deelnemers introduceerde en zag Gorst zijn hemdsmouwen oprollen. De onderarmen van die kerel waren zo massief als boomstammen, met dikke spierbundels die golfden als hij zijn vlezige vingers bewoog. Hij strekte zijn dikke nek eerst naar de ene en toen naar de andere kant, pakte zijn ijzers van zijn secondant aan en priemde er een paar keer mee in de lucht. Maar weinig mensen in het publiek merkten het op. Ze waren druk met juichen voor Kurster toen die zijn plek innam. Maar Glokta zag het wel. Sneller dan hij eruitziet. Een heel, heel stuk sneller. Die zware ijzers zien er nu niet meer zo onhandig uit.", "\u2018Bremer dan Gorst!\u2019 schreeuwde de arbiter toen de grote man naar zijn positie draafde. Het applaus was beslist magertjes te noemen. Die trage stier was niet wat mensen zich voorstelden bij een zwaardvechter.", "\u2018Begin!\u2019", "Het was niet fraai. Meteen vanaf het begin zwaaide Gorst zijn zware, lange ijzer in grote, onbenullige uithalen rond, als een houthakker die boomstammen omhakte, en hij slaakte diepe keelgrommen bij elke slag. Het was een vreemd gezicht. De ene man deed mee aan een schermwedstrijd, de ander scheen te denken dat het een gevecht tot de dood was. Je hoeft hem alleen maar aan te tikken, man, je hoeft hem niet doormidden te hakken! Maar Glokta besefte gaandeweg dat die machtige slagen lang niet zo klunzig waren als ze leken. Ze waren goed getimed en zeer precies. Kurster lachte toen hij wegdanste bij de eerste aanval, glimlachte toen hij de derde ontweek, maar bij de vijfde uithaal was zijn glimlach verdwenen.En het ziet er niet naar uit dat die nog terugkomt.", "Het was helemaal niet fraai.Maar de kracht is onmiskenbaar. Kurster dook wanhopig onder een volgende, zwaaiende aanval door.Die was hard genoeg om zijn hoofd af te hakken, zelfs met bot gemaakte ijzers.", "De publiekslieveling deed zijn best om het initiatief te nemen en wierp zich in de strijd met alles wat hij in zich had, maar Gorst kon hem gemakkelijk aan. Hij gromde toen hij de aanvallen met zijn korte ijzer afsloeg, en gromde nog eens terwijl hij zijn lange ijzer fluitend over zijn hoofd zwaaide. Glokta grimaste toen de zwaarden elkaar met een enorme dreun raakten, waardoor Kursters pols achterover werd geduwd en het ijzer bijna uit zijn hand werd gerukt. Hij zette een struikelende pas achteruit door de kracht ervan en grimaste van pijn en schrik.", "Nu snap ik waarom de ijzers van Gorst er zo versleten uitzien. Kurster dook heen en weer in de ring, in een poging aan de razende aanvallen te ontkomen, maar de grote man was te snel. Veel te snel. Gorst had hem nu door, anticipeerde op elke beweging en gunde zijn tegenstander geen moment rust. Er was geen ontsnappen aan.", "Met twee zware slagen werd de ongelukkige officier achteruit naar de rand van de ring gedreven, waarna een suizende klap zijn lange ijzer uit zijn hand sloeg en die hevig wiebelend in de aarde liet belanden. Hij wankelde even, met grote ogen en een trillende, lege hand, en toen was Gorst bij hem. Hij slaakte een brul en ramde op volle snelheid met zijn schouder in op de ribben van de officier.", "Glokta proestte van het lachen.Nooit eerder een zwaardvechter zien vliegen. Kurster maakte warempel een halve salto, krijsend als een meisje terwijl hij door de lucht vloog, waarna hij als een lappenpop op de grond belandde en op zijn gezicht doorschoof. Hij kwam uiteindelijk tot stilstand in het zand buiten de ring, een goede drie passen vanwaar Gorst hem had geraakt, en hij kreunde zwakjes.", "De menigte was geschokt en zo stil dat Glokta's gekakel op de achterste rijen te horen moest zijn. Kursters trainer kwam snel uit de omheining en draaide voorzichtig zijn aangeslagen pupil om. De jongeman trappelde zwakjes, jammerde en greep naar zijn ribben. Gorst keek even emotieloos toe, haalde zijn schouders op en wandelde terug naar zijn plek.", "Kursters trainer sprak de arbiter aan. \u2018Het spijt me,\u2019 zei hij, \u2018maar mijn pupil kan niet verder.\u2019", "Glokta kon er niets aan doen. Hij moest zijn handen voor zijn mond slaan. Zijn hele lichaam schudde van het lachen. Het proesten veroorzaakte pijnscheuten in zijn nek, maar het kon hem niet schelen. Het leek erop dat de meerderheid van de toeschouwers het spektakel niet zo amusant had gevonden. Overal rondom hoorde hij boos gemompel. Het geroezemoes sloeg om in boegeroep toen Kurster van de grond werd geholpen, ondersteund door zijn trainer en secondant, en vervolgens werd het boegeroep een refrein van kwaad geschreeuw.", "Gorst bekeek het publiek met zijn luie, half open ogen, haalde zijn schouders nog eens op en sjokte terug naar de omheining. Glokta grinnikte nog steeds toen hij de arena uit strompelde, met een beurs die een stuk zwaarder was dan toen hij aankwam. Hij had al jaren niet meer zoveel lol gehad.", "De universiteit stond in een vergeten hoek van de Agriont, pal in de schaduw van het Huis van de Maker, waar zelfs de vogels oud en moe leken. Het was een enorm, vervallen gebouw, bedekt met halfdode klimop, duidelijk in vroeger tijden ontworpen. Ze zeiden dat het een van de oudste gebouwen in de stad was.En zo ziet het er ook uit.", "De daken zakten in het midden door, en een paar leken op instorten te staan. De fijne spitsen brokkelden af en konden ieder moment in de verwaarloosde tuinen eronder vallen. De verf op de muren was vervaagd en vuil, en hier en daar waren er hele plakkaten afgevallen en waren de kale stenen en verkruimelde specie eronder te zien. Op \u00e9\u00e9n plek, bij een kapotte goot, waaierde een enorme bruine plek over de muur uit. Ooit hadden de wetenschappelijke studierichtingen hier een paar van de meest vooraanstaande mannen uit de Unie aangetrokken, toen dit gebouw een van de mooiste in de stad was.En Sult denkt dat de Inquisitie achterloopt.", "Er stonden twee standbeelden aan weerszijden van de afbladderende poorten. Twee oude mannen, een met een lamp, een die naar iets wees in een boek.Wijsheid en vooruitgang of zulk soort onzin. Het standbeeld met het boek was ergens in de afgelopen eeuw zijn neus kwijtgeraakt, het andere stond scheef, met zijn lamp wanhopig uitgestoken alsof hij graaide naar houvast.", "Glokta bonsde met zijn vuist op de oude deuren. Ze rammelden en bewogen merkbaar, alsof ze ieder moment uit de scharnieren konden vallen. Glokta wachtte. Hij wachtte enige tijd.", "Plotseling klonk het geschraap van grendels die werden geopend en ging \u00e9\u00e9n helft van de deur wiebelend een stukje open. Een oud gezicht perste zich in de spleet en tuurde naar hem, van onderaf verlicht door een mager vlammetje in een verschrompelde hand. Vochtige oude ogen bekeken hem van top tot teen. \u2018Ja?\u2019", "\u2018Inquisiteur Glokta.\u2019", "\u2018Ah, van de hoofdlector?\u2019", "Glokta fronste verwonderd zijn wenkbrauwen. \u2018Ja, inderdaad.\u2019 Ze kunnen niet half zo ge\u00efsoleerd van de wereld zijn als ze lijken. Hij schijnt te weten wie ik ben.", "Het was angstwekkend donker binnen. Twee enorme koperen kandelaars stonden aan weerszijden van de deur, maar er zaten geen kaarsen meer in en de dingen waren lang niet meer gepoetst. Ze glansden mat in het zwakke licht van het kaarsje van de portier. \u2018Deze kant op, meneer,\u2019 hijgde de oude man, die bijna voorovergebogen wegschuifelde. Zelfs Glokta had weinig moeite hem bij te houden terwijl hij zich traag door het schemerdonker voortbewoog.", "Samen hobbelden ze door een beschaduwde gang. De ramen aan de ene kant waren oeroud, gemaakt met kleine ruitjes die zo vuil waren dat ze zelfs op een zonnige dag maar weinig licht zouden doorlaten. Ze lieten helemaal geen licht door nu de sombere avond viel. De flakkerende kaarsvlam danste over stoffige schilderijen op de tegenoverliggende muur, van bleke oude mannen in grijze en zwarte gewaden, met flessen en radertjes en kompassen in hun oude handen, die met woeste ogen uit de afbladderende lijsten keken.", "\u2018Waar gaan we naartoe?\u2019 vroeg Glokta toen ze een paar minuten door het donker hadden gestrompeld.", "\u2018De adepten zitten aan hun maaltijd,\u2019 hijgde de portier, die met immens vermoeide ogen naar hem opkeek.", "De eetzaal van de universiteit was een echo\u00ebnde grot van een zaal, een graadje boven het volslagen donker gehouden door een paar sputterende kaarsen. Een klein vuurtje brandde in een enorme open haard en wierp dansende schaduwen tussen de dakbalken. Over de hele lengte stond een lange tafel, glanzend door vele jaren van gebruik, met gammele stoelen eromheen. Er konden met gemak tachtig mensen aan zitten, maar er zaten er maar vijf, bij elkaar aan het uiteinde, dicht bij de open haard. Ze keken op toen het geklik van Glokta's wandelstok door de zaal galmde, onderbraken hun maaltijd en keken met veel belangstelling toe. De man aan het hoofd van de tafel stond op en haastte zich naar hem toe, waarbij hij de zoom van zijn mantel met \u00e9\u00e9n hand omhooghield.", "\u2018Een bezoeker,\u2019 hijgde de portier, met zijn kaars in Glokta's richting gebarend.", "\u2018Ah, van de hoofdlector! Ik ben Silber, de universiteitsbeheerder!\u2019 Hij drukte Glokta de hand. Zijn metgezellen waren inmiddels onvast overeind gekomen, alsof zojuist de eregast was gearriveerd.", "\u2018Inquisiteur Glokta.\u2019 Hij keek naar de gretige oude mannen. Een stuk meer eerbied dan ik had verwacht, moet ik zeggen. Maar de naam van de hoofdlector opent dan ook allerlei soorten deuren.", "\u2018Glokta, Glokta,\u2019 mompelde een van de oude mannen. \u2018Ik geloof dat ik me ergens een Glokta van kan herinneren.\u2019", "\u2018Jij kunt je alles wel van ergens herinneren, maar je weet nooit waarvan,\u2019 grapte de beheerder, waarop wat halfhartig gelach volgde. \u2018Ik zal ons even voorstellen.\u2019", "Hij liep stuk voor stuk langs de vier wetenschappers in zwarte gewaden. \u2018Saurizin, onze Adeptus Chemicus.\u2019 Een vlezige, slordige oude kerel met brand- en andere vlekken op zijn mantel en meer dan een beetje voedsel in zijn baard. \u2018Denka, de Adeptus Metalus.\u2019 De jongste van de vier, al was hij geenszins een jongeman, met een arrogante trek om zijn mond. \u2018Chayle, onze Adeptus Mechanicus.\u2019 Glokta had nog nooit een man gezien met zo'n groot hoofd en zo'n klein gezicht. Vooral zijn oren waren immens, en er staken grijze haren uit. \u2018En Kandelau, de Adeptus Fysicus.\u2019 Een magere oude vogel met een lange nek en een brilletje dat op zijn kromme snavelneus balanceerde. \u2018Komt u toch bij ons zitten, inquisiteur.\u2019 De beheerder gebaarde naar een vrije stoel, tussen twee adepten in geperst.", "\u2018Een glaasje wijn?\u2019 slijmde Chayle met een zuinig glimlachje, terwijl hij zich al naar voren boog met de kan en wijn in een glas schonk.", "\u2018Graag.\u2019", "\u2018We bespraken net de relatieve merites van onze afzonderlijke studiegebieden,\u2019 mompelde Kandelau, die door zijn fonkelende bril naar Glokta tuurde.", "\u2018Het menselijk lichaam is natuurlijk het enige onderwerp dat werkelijk een studie waard is,\u2019 vervolgde de Adeptus Fysicus. \u2018Je moet de mysteries binnenin begrijpen voordat je je aandacht op de buitenwereld richt. We hebben allemaal een lichaam, inquisiteur. Wegen om het te genezen, en om het te schaden, zijn van groot belang voor ons allemaal. Mijn vakgebied is het menselijk lichaam.\u2019", "\u2018Lichamen! Lichamen!\u2019 jammerde Chayle, die zijn kleine lipjes tuitte en zijn voedsel heen en weer duwde over zijn bord. \u2018We zitten te eten!\u2019", "\u2018Precies! Je maakt de inquisiteur van streek met je monsterlijke praat!\u2019", "\u2018O, ik raak niet zo gauw van streek.\u2019 Glokta loerde over de tafel en gaf de Adeptus Metalus een goed uitzicht op zijn ontbrekende tanden. \u2018Mijn werk voor de Inquisitie vereist een meer dan oppervlakkige kennis van de anatomie.\u2019", "Er viel een onbehaaglijke stilte, en toen pakte Saurizin de schaal met vlees en hield die Glokta voor. Glokta keek naar de rossige plakjes die lagen te glinsteren op het bord. Hij likte over zijn tandvlees. \u2018Nee, dank u.\u2019", "\u2018Is het waar?\u2019 vroeg de Adeptus Chemicus op gedempte toon terwijl hij over het vlees tuurde. \u2018Komen er meer fondsen vrij? Nu die zaak met de manufacturiers is afgehandeld, bedoel ik?\u2019", "Glokta fronste. Iedereen staarde hem aan en wachtte op zijn antwoord. Een van de oude adepten hield zijn vork stil, halverwege zijn mond. Dus dat is het. Geld. Maar waarom zouden ze geld verwachten van de hoofdlector? Het zware bord met vlees begon te zwalken. Nou\u2026 als ze daardoor luisteren. \u2018Er kan mogelijk geld worden vrijgemaakt, afhankelijk van de resultaten natuurlijk.\u2019", "Er werd zachtjes gemompeld rond de tafel. De Adeptus Chemicus zette zorgvuldig met trillende hand het bord neer. \u2018Ik heb de laatste tijd veel succes met zuren\u2026\u2019", "\u2018Hah!\u2019 spotte de Adeptus Metalus. \u2018Resultaten, daar vroeg de inquisiteur om. Resultaten! Mijn nieuwe legeringen worden sterker dan staal als ze zijn geperfectioneerd!\u2019", "\u2018Altijd weer die legeringen!\u2019 zuchtte Chayle, die zijn kleine oogjes op het plafond richtte. \u2018Niemand erkent het belang van grondig mechanisch denken!\u2019", "De andere drie adepten doken fel boven op hem, maar de beheerder sprong als eerste. \u2018Heren, alstublieft! De inquisiteur is niet ge\u00efnteresseerd in onze kleine meningsverschillen! Iedereen zal de tijd krijgen om zijn werk te presenteren en de voordelen ervan te demonstreren. Dit is geen wedstrijd, toch, inquisiteur?\u2019 Alle ogen richtten zich weer op Glokta. Hij keek langzaam naar die oude, verwachtingsvolle gezichten, en zei niets.", "\u2018Ik heb een machine ontwikkeld voor\u2026\u2019", "\u2018Mijn zuren\u2026\u2019", "\u2018Mijn legeringen\u2026\u2019", "\u2018De mysteries van het menselijk lichaam\u2026\u2019", "Glokta onderbrak hen. \u2018Eigenlijk ligt mijn belangstelling momenteel vooral op het gebied van\u2026 ik neem aan dat u ze explosieve substanties zou noemen\u2026\u2019", "De Adeptus Chemicus sprong op uit zijn stoel. \u2018Dat is mijn vakgebied!\u2019 riep hij, terwijl hij triomfantelijk naar zijn collega's keek. \u2018Ik heb monsters! Ik heb voorbeelden! Volgt u mij toch alstublieft, inquisiteur!\u2019 Hij smeet zijn bestek op zijn bord en beende in de richting van een van de deuren.", "Saurizins laboratorium was precies wat je zou verwachten, bijna tot in het kleinste detail. Een lange kamer in een tongewelf, met hier en daar zwarte kringen en roetvegen. Het grootste deel van de muren was bedekt met planken, die vol stonden met een verzameling dozen, potten en flessen, allemaal met poeders, vloeistoffen of staven vreemd metaal erin. Er zat geen duidelijke orde in de posities van de potten, en op de meeste zat geen etiket. Organiseren schijnt hier geen prioriteit te zijn.", "De werkbanken midden in de kamer waren een nog grotere rommel, met torenhoge constructies van glas en oud bruin koper erop: buizen, flessen en schalen, lampen, een ervan zelfs brandend met een open vlam. Alles gaf de indruk dat het ieder moment kon instorten en iedereen die de pech had in de buurt te staan te besproeien met dodelijke, kokende gifstoffen.", "De Adeptus Chemicus scharrelde door de rommel als een mol in zijn gangenstelsel. \u2018Zo, dan,\u2019 mompelde hij in zichzelf terwijl hij met \u00e9\u00e9n hand aan zijn vuile baard trok, \u2018springpoeders liggen hier ergens\u2026\u2019", "Glokta hinkte achter hem aan de kamer in en keek argwanend naar de chaos van buizen die elk oppervlak bedekte. Hij trok zijn neus op. Er hing hier een weerzinwekkende, zurige stank.", "\u2018Daar is het!\u2019 kraaide de adeptus, die een stoffige pot halfvol zwarte korrels van een plank griste. Hij maakte ruimte vrij op een van de werkbanken door het kletterende, rammelende glaswerk met zijn vlezige onderarm opzij te schuiven. \u2018Dit spul is vreselijk zeldzaam, moet u weten, inquisiteur. Vreselijk zeldzaam!\u2019 Hij trok de kurk van de pot en goot een streepje zwart poeder op de houten werkbank. \u2018Maar weinig mensen zijn zo fortuinlijk geweest dit goedje in actie te zien! Heel weinig! En u zult er een van worden!\u2019", "Glokta zette een behoedzame stap achteruit, met de afmetingen van het gapende gat in de muur van de Toren van Ketens nog vers in zijn achterhoofd. \u2018We zijn toch wel veilig, hoop ik, op deze afstand?\u2019", "\u2018Absoluut,\u2019 mompelde Saurizin, die voorzichtig een brandende lont op armlengte van zich af hield en die tegen het uiteinde van de streep poeder drukte. \u2018Er is geen enkel gevaar\u2026\u2019", "Er klonk een scherpe plof, gevolgd door witte vonken. De Adeptus Chemicus sprong achteruit, botste bijna tegen Glokta aan en liet de brandende lont op de vloer vallen. Er klonk nog een plof, luider deze keer, gevolgd door nog meer vonken. Een stinkende damp begon het laboratorium te vullen. Er verscheen een heldere lichtflits, gevolgd door een luide knal, wat zwak gepruttel, en dat was het.", "Saurizin wapperde met de lange mouw van zijn mantel om te proberen de dichte rook te verdrijven waardoor de hele kamer nu in het schemerdonker was gehuld. \u2018Indrukwekkend, h\u00e8, inquisiteur?\u2019 vroeg hij, voordat hij werd overvallen door een hoestbui.", "Niet echt. Glokta stampte met zijn laars de nog brandende lont uit en stapte door de rook naar de werkbank toe. Hij veegde een hoopje grijze as opzij. Er zat een lange, zwarte brandplek op het hout, maar verder niets. De smerige dampen waren het meest indrukwekkende effect, en ze klauwden achter in Glokta's keel. \u2018Het produceert in ieder geval een heleboel rook,\u2019 kraakte hij.", "\u2018Ja,\u2019 hoestte de adeptus trots, \u2018en het stinkt als de hel.\u2019", "Glokta staarde naar de zwarte vlek op het hout. \u2018Als je een grote hoeveelheid van dit poeder had, zou je het dan kunnen gebruiken om bijvoorbeeld een gat in een muur te blazen?\u2019", "\u2018Misschien\u2026 als je er genoeg van had, wie weet wat er dan mogelijk is? Voor zover ik weet heeft niemand het ooit geprobeerd.\u2019", "\u2018Een muur van laten we zeggen vier voet dik?\u2019", "De adeptus fronste zijn voorhoofd. \u2018Misschien, maar dan zou je vaten vol van dat spul nodig hebben! Vaten vol! Zo veel is er niet van in de hele Unie, en de kosten, zelfs als het te vinden was, zouden astronomisch zijn! U moet begrijpen, inquisiteur, dat de bestanddelen ge\u00efmporteerd worden uit het verre zuiden van Kanta, en dat ze zelfs daar zeldzaam zijn. Ik zou die mogelijkheid natuurlijk graag voor u onderzoeken, maar daarvoor zijn aanzienlijke fondsen nodig\u2026\u2019", "\u2018Bedankt voor uw tijd.\u2019 Glokta draaide zich om en hinkte door de optrekkende rook naar de deur.", "\u2018Ik heb recent ook grote vorderingen gemaakt met zuren!\u2019 riep de adeptus hem met overslaande stem na. \u2018U zou die eigenlijk ook moeten zien!\u2019 Hij haalde huiverend adem. \u2018Zeg dat de hoofdlector\u2026 grote vorderingen!\u2019 Hij kreeg weer een hoestbui, en Glokta trok de deur stevig achter zich dicht.", "Tijdverspilling. Onze Bayaz heeft geen vaten vol van dat spul de kamer in kunnen smokkelen. En dan nog, hoeveel rook, hoeveel stank zou er dan zijn ontstaan? Tijdverspilling.", "Silber lag in hinderlaag op de gang. \u2018Kunnen we u nog iets anders laten zien, inquisiteur?\u2019", "Glokta dacht even na. \u2018Weet iemand hier iets van magie af?\u2019", "De kaakspieren van de beheerder verstrakten. \u2018Een grapje, natuurlijk. Misschien\u2026\u2019", "\u2018Magie, zei ik.\u2019", "Silber kneep zijn ogen tot spleetjes. \u2018U moet begrijpen dat dit een wetenschappelijke instelling is. De beoefening van magie, zoals dat heet, zou bijzonder\u2026 ongepast zijn.\u2019", "Glokta keek de man fronsend aan. Ik vraag toch niet of je je toverstafje wilt pakken, stommeling? \u2018Vanuit historisch oogpunt,\u2019 snauwde hij. \u2018De magi\u00ebrs en zo. Bayaz!\u2019", "\u2018Ah, vanuit historisch oogpunt. Ik begrijp het.\u2019 Silbers strakke gelaat ontspande een beetje. \u2018Onze bibliotheek bevat een grote verscheidenheid aan oude teksten, sommige zelfs nog uit een tijd toen magie werd gezien als\u2026 minder opmerkelijk.\u2019", "\u2018Wie kan me assisteren?\u2019", "De beheerder trok zijn wenkbrauwen op. \u2018Ik vrees dat de Adeptus Historicus nogal een eh, fossiel is.\u2019", "\u2018Ik wil met hem praten, niet met hem schermen.\u2019", "\u2018Natuurlijk, inquisiteur. Deze kant op.\u2019", "Glokta greep de klink van een oeroud uitziende deur met zwarte klinknagels en draaide eraan. Silber greep zijn arm. \u2018Nee!\u2019 snauwde hij, en hij troonde Glokta mee naar een naastgelegen gang. \u2018De archieven zijn hier beneden.\u2019", "De Adeptus Historicus leek inderdaad zelf wel onderdeel uit te maken van de oudheid. Zijn gezicht was een masker van gegroefde en uitgezakte, half transparante huid. Enkele sneeuwwitte haren staken slordig omhoog van zijn hoofd. Het waren er maar een kwart zoveel als er hadden moeten zijn, maar stuk voor stuk waren ze vier keer langer dan je zou verwachten, en zijn wenkbrauwen waren dun, maar ze sprongen in alle richtingen tot een indrukwekkende lengte uit, als de snorharen van een kat. Zijn mond was slap, zwak en tandeloos, zijn handen waren verschrompelde handschoenen die hem een paar maten te groot leken. Alleen in zijn ogen was een spoortje leven te zien toen hij turend naar Glokta en de beheerder keek.", "\u2018Bezoekers, h\u00e8?\u2019 knarste de oude man, kennelijk pratend tegen een grote zwarte kraai die op zijn schrijftafel zat.", "\u2018Dit is inquisiteur Glokta!\u2019 brulde de beheerder, die zich vooroverboog naar het oor van de oude man.", "\u2018Glokta?\u2019", "\u2018Van de hoofdlector!\u2019", "\u2018O ja?\u2019 De Adeptus Historicus tuurde met zijn oude ogen naar hem op.", "\u2018Hij is een beetje doof,\u2019 mompelde Silber, \u2018maar niemand kent de boeken hier zo goed als hij.\u2019 Hij peinsde even en keek naar de eindeloze boekenrekken die zich tot in het donker uitstrekten. \u2018Niemand anders kent de boeken hier, punt.\u2019", "\u2018Dank u,\u2019 zei Glokta. De beheerder knikte en beende weg in de richting van de trap. Glokta zette een stap naar de oude man toe. De kraai sprong van de tafel en vloog op. Er dwarrelden veren rond terwijl de vogel als een dolle onder het plafond rondvloog. Glokta hobbelde pijnlijk achteruit. Ik was ervan overtuigd dat dat stomme ding opgezet was. Hij keek er argwanend naar, tot de vogel krabbelend tot stilstand kwam op een van de planken en daar roerloos met kleine gele kraaloogjes naar hem bleef zitten staren.", "Glokta schoof een stoel onder de tafel vandaan en liet zich erin zakken. \u2018Ik heb informatie nodig over Bayaz.\u2019", "\u2018Bayaz,\u2019 mompelde de stokoude adeptus. \u2018De eerste letter van het alfabet in de oude taal, natuurlijk.\u2019", "\u2018Dat wist ik niet.\u2019", "\u2018De wereld is bomvol met dingen die jij niet weet, jongeman.\u2019 De vogel kraste plotseling schel, vreselijk luid in de stoffige stilte van de archieven. \u2018Bomvol.\u2019", "\u2018Laten we dan maar met mijn onderwijs beginnen. Het is de man Bayaz over wie ik informatie nodig heb. De Eerste van Magi\u00ebrs.\u2019", "\u2018Bayaz. De naam die de grote Juvens zijn eerste leerling gaf. E\u00e9n letter, \u00e9\u00e9n naam. Eerste leerling, eerste letter van het alfabet, snap je?\u2019", "\u2018Ik probeer het bij te benen. Heeft hij echt bestaan?\u2019", "De oude adeptus fronste zijn voorhoofd. \u2018Dat staat vast. Heb je vroeger geen leraar gehad?\u2019", "\u2018Helaas wel.\u2019", "\u2018Heeft hij je dan geen geschiedenis geleerd?\u2019", "\u2018Dat heeft hij wel geprobeerd, maar ik dacht alleen aan schermen en meisjes.\u2019", "\u2018Ah. Ik ben mijn belangstelling voor die dingen al heel lang kwijt.\u2019", "\u2018Ik ook, inmiddels. Laten we teruggaan naar Bayaz.\u2019", "De oude man zuchtte. \u2018Lang geleden, voordat de Unie werd opgericht, bestond Midderland uit vele kleine koninkrijkjes, die vaak oorlog met elkaar voerden en door de jaren heen opkwamen en weer ondergingen. Een daarvan werd bestuurd door een man die Harod heette, die later Harod de Grote werd. Van hem heb je neem ik aan wel gehoord?\u2019", "\u2018Natuurlijk.\u2019", "\u2018Bayaz ging naar Harods troonzaal en beloofde hem koning van heel Midderland te maken als hij deed wat hem gezegd werd. Harod, die jong en koppig was, geloofde hem niet, maar Bayaz brak de lange tafel met zijn Kunst.\u2019", "\u2018Magie, h\u00e8?\u2019", "\u2018Zo gaat het verhaal. Harod was onder de indruk\u2026\u2019", "\u2018Begrijpelijk.\u2019", "\u2018\u2026 en hij besloot het advies van de magi\u00ebr ter harte te nemen\u2026\u2019", "\u2018En dat was?\u2019", "\u2018Om zijn hoofdstad hier te stichten, in Adua. Om vrede te sluiten met bepaalde buren, oorlog te voeren met andere, en wanneer en hoe hij dat moest doen.\u2019 De oude man tuurde naar Glokta. \u2018Vertel jij dit verhaal, of ik?\u2019", "\u2018U vertelt het verhaal.\u2019 En het duurt nogal.", "\u2018Bayaz kwam zijn belofte na. Midderland werd verenigd, Harod werd de eerste Hoge Koning en de Unie was geboren.\u2019", "\u2018En toen?\u2019", "\u2018Bayaz was Harods voornaamste raadsman. Onze wetten en statuten, de structuur van onze regering, allemaal z\u00edjn bedenksels, zegt men, en weinig veranderd sinds die tijd. Hij heeft de Raden opgericht, de Open en de Gesloten Raad, en de Inquisitie. Toen Harod overleed, vertrok hij uit de Unie, maar hij beloofde op een dag te zullen terugkeren.\u2019", "\u2018Ik begrijp het. En hoeveel denkt u dat daarvan waar is?\u2019", "\u2018Moeilijk te zeggen. Magi\u00ebr? Tovenaar?\u2019 De oude man keek in de flakkerende kaarsvlam. \u2018Voor een wilde zou die kaars misschien magie zijn. Het is een heel fijne scheidslijn tussen magie en trucjes, h\u00e8? Maar die Bayaz was een sluwe geest in zijn tijd, dat is een feit.\u2019", "Dit is allemaal nutteloos. \u2018En daarvoor?\u2019", "\u2018Waarvoor?\u2019", "\u2018Voor de Unie. V\u00f3\u00f3r Harod.\u2019", "De oude man haalde zijn schouders op. \u2018Documenteren was niet bepaald een prioriteit in die duistere tijden. De hele wereld was een chaos na de oorlog tussen Juvens en zijn broer Kanedias\u2026\u2019", "\u2018Kanedias? De Meestermaker?\u2019", "\u2018Ja.\u2019", "Kanedias. Hij staart neer vanaf de muur van mijn kamertje in de kelder onder het charmante pand van Severard. Juvens dood, zijn elf leerlingen, de magi\u00ebrs, marcherend om hem te wreken. Ik ken dit verhaal.", "\u2018Kanedias,\u2019 mompelde Glokta, met het beeld van die donkere gestalte met de vlammen erachter scherp in zijn geest. \u2018De Meestermaker. Heeft hij echt bestaan?\u2019", "\u2018Moeilijk te zeggen. Hij bevindt zich tussen de mythe en de geschiedenis in, neem ik aan. Er zit waarschijnlijk wel een kern van waarheid in. Iemand moet toch die reusachtige toren hebben gebouwd, h\u00e8?\u2019", "\u2018Toren?\u2019", "\u2018Het Huis van de Maker!\u2019 De oude man gebaarde om zich heen. \u2018En ze zeggen dat hij dit ook heeft gebouwd.\u2019", "\u2018Wat, deze bibliotheek?\u2019", "De oude man lachte. \u2018De hele Agriont, of althans de rotsen waarop die staat. En de universiteit ook. Hij heeft het gebouwd, stelde de eerste adepten aan om hem te helpen bij zijn werk, wat dat dan ook was, om de aard der dingen te onderzoeken. Wij zijn de discipelen van de Maker, hoewel ik betwijfel of zij boven dat beseffen. Hij is weg, maar het werk gaat door, h\u00e8?\u2019", "\u2018Zo zou je het kunnen zeggen. Waar ging hij naartoe?\u2019", "\u2018Hah. Hij ging dood. Je vriend Bayaz heeft hem vermoord.\u2019", "Glokta trok een wenkbrauw op. \u2018Is het heus?\u2019", "\u2018Zo gaat het verhaal. Heb jeDe val van de Meestermakerniet gelezen?\u2019", "\u2018Die onzin? Ik dacht dat het allemaal verzinsels waren.\u2019", "\u2018Dat zijn het ook. Sensationeel gezwets, maar wel gebaseerd op geschriften uit die tijd.\u2019", "\u2018Geschriften? Overleven zulke dingen zo lang?\u2019", "De oude man kneep zijn ogen tot spleetjes. \u2018Sommige.\u2019", "\u2018Sommige? Hebt u die hier?\u2019", "\u2018E\u00e9n in het bijzonder.\u2019", "Glokta pinde de oude man vast met zijn blik. \u2018Laat zien.\u2019", "Het oude papier knisperde toen de Adeptus Historicus de schriftrol voorzichtig uitrolde en op tafel uitspreidde. Het perkament was geel en gekreukeld, de randen waren ruw van ouderdom, en ze waren beschreven in een dicht opeengepakt handschrift: vreemde tekens, volkomen onleesbaar voor Glokta.", "\u2018Wat is dat voor taal?\u2019", "\u2018De oude taal. Er zijn niet meer veel mensen die het kunnen lezen.\u2019 De oude man wees naar de eerste regel. \u2018Een verslag van de val van Kanedias, staat hier, de derde van drie.\u2019", "\u2018Derde van drie?\u2019", "\u2018Van drie schriftrollen, neem ik aan.\u2019", "\u2018Waar zijn de andere twee?\u2019", "\u2018Kwijt.\u2019", "\u2018Huh.\u2019 Glokta tuurde naar de eindeloze duisternis van de archieven. Het is al een wonder dat je hierbeneden nog iets kunt vinden. \u2018Wat staat hierin?\u2019", "De oude bibliothecaris tuurde naar het vreemde handschrift, dat slecht werd verlicht door de flakkerende kaars. Hij streek met zijn vinger langs de regel en zijn lippen bewogen geruisloos. \u2018Groot was hun woede.\u2019", "\u2018H\u00e8?\u2019", "\u2018Zo begint het. Groot was hun woede.\u2019 Hij begon langzaam te lezen. \u2018De magi\u00ebrs achtervolgden Kanedias en dreven zijn trouwe volgelingen voor zich uit. Ze verwoestten zijn fort, zijn gebouwen, en vermoordden zijn dienaren. De Maker zelf, ernstig gewond door de strijd met zijn broer Juvens, zocht zijn toevlucht in zijn Huis.\u2019 De oude man rolde het perkament wat verder uit. \u2018Twaalf dagen en twaalf nachten vierden de magi\u00ebrs hun toorn bot op de poorten, maar ze konden ze niet beschadigen. Toen vond Bayaz een weg naar binnen\u2026\u2019 De adeptus veegde gefrustreerd met zijn hand over het perkament. Vocht, of zoiets, had de tekens van het volgende gedeelte wazig gemaakt. \u2018Dit kan ik niet lezen\u2026 Iets over de dochter van de Maker.\u2019", "\u2018Weet u dat zeker?\u2019", "\u2018Nee!\u2019 snauwde de oude man. \u2018Er ontbreekt een heel stuk!\u2019", "\u2018Sla het dan over! Wat is het volgende waar u zeker van bent?\u2019", "\u2018Even kijken\u2026 Bayaz volgde hem naar het dak en smeet hem naar beneden.\u2019 De oude man schraapte luidruchtig zijn keel. \u2018De Maker viel brandend omlaag en brak op de brug beneden. De magi\u00ebrs zochten hoog en laag naar het Zaad, maar ze konden het niet vinden.\u2019", "\u2018Het Zaad?\u2019", "\u2018Dat is alles wat er staat.\u2019", "\u2018Wat moet dat nou betekenen?\u2019", "De oude man zakte onderuit in zijn stoel en genoot kennelijk van de kans om eens uit te wijden over zijn vakgebied. \u2018Het einde van het tijdperk van de mythen, het begin van het tijdperk van de rede. Bayaz, de magi\u00ebrs, die vertegenwoordigen orde. De Maker is een goddelijke figuur: bijgeloof, onwetendheid, ik weet het niet. Er moet een kern van waarheid in zitten. Iemand heeft immers die verdomd grote toren gebouwd.\u2019 Hij lachte ademloos, piepend.", "Glokta had geen zin om de moeite te nemen de adeptus erop te wijzen dat hij diezelfde grap net ook al had gemaakt. En toen was het ook al niet grappig. Herhaling, de vloek van oude mensen. \u2018En dat Zaad?\u2019", "\u2018Magie, geheimen, macht? Het is allemaal een metafoor.\u2019", "De hoofdlector zal niet onder de indruk zijn van metaforen. Vooral niet als het slechte zijn. \u2018Is er verder niks?\u2019", "\u2018Het gaat nog een stukje verder. Eens kijken.\u2019 Hij keek weer naar de symbolen. \u2018Hij brak op de brug en ze zochten naar het Zaad\u2026\u2019", "\u2018Ja, ja.\u2019", "\u2018Geduld, inquisiteur.\u2019 Zijn oude vinger streek langs de tekens. \u2018Ze hebben het Huis van de Maker afgesloten. Ze hebben de gesneuvelden begraven, onder wie Kanedias en zijn dochter.\u2019 Hij tuurde naar de bladzijde, met zijn vinger nog boven de laatste paar letters. \u2018En Bayaz heeft de sleutel meegenomen. Dat is alles.\u2019", "Glokta's wenkbrauwen schoten omhoog. \u2018Wat? Wat was dat laatste?\u2019", "\u2018Ze hebben de poorten afgesloten, de gesneuvelden begraven, en Bayaz heeft de sleutel meegenomen.\u2019", "\u2018De sleutel? De sleutel van het Huis van de Maker?\u2019", "De Adeptus Historicus tuurde weer op het perkament. \u2018Dat staat er.\u2019", "Er is geen sleutel. Die toren is al eeuwen verzegeld, dat weet iedereen. Onze bedrieger heeft geen sleutel, dat kan niet. Langzaam begon Glokta te glimlachen. Het is dun, heel dun, maar als ik het goed inkleed, de juiste nadruk leg, is het misschien genoeg. De hoofdlector zal tevreden zijn.", "\u2018Ik neem deze mee.\u2019 Glokta trok de oude schriftrol naar zich toe en begon hem op te rollen.", "\u2018Wat?\u2019 De ogen van de adeptus werden groot van afgrijzen. \u2018Dat kan niet!\u2019 Hij kwam wankel overeind uit zijn stoel, nog gepijnigder dan Glokta zou hebben gedaan. Zijn kraai kwam ook in beweging, flapperde in cirkeltjes onder het plafond en kraste woedend, maar Glokta negeerde hen allebei. \u2018Je kunt hem niet meenemen! Hij is uniek,\u2019 hijgde de oude man, terwijl hij hopeloos naar de schriftrol graaide.", "Glokta spreidde zijn armen. \u2018Hou me maar eens tegen! Ik zou het je graag zien proberen! Zie je het voor je? Twee kreupelen, worstelend tussen de boekenrekken terwijl er een vogel op hen schijt, rukkend aan een stuk papier?\u2019 Hij giechelde. \u2018Dat zou niet erg waardig zijn, h\u00e8?\u2019", "De Adeptus Historicus, uitgeput door zijn zielige pogingen, liet zich hijgend weer in zijn stoel vallen. \u2018Niemand geeft nog om het verleden,\u2019 fluisterde hij. \u2018Ze snappen niet dat je zonder een verleden geen toekomst hebt.\u2019", "Wat ontzettend diepzinnig. Glokta schoof het opgerolde perkament onder zijn jas en draaide zich om.", "\u2018Wie moet er voor het verleden zorgen als ik er niet meer ben?\u2019", "\u2018Wie maalt daarom?\u2019 vroeg Glokta terwijl hij naar de trap liep. \u2018Zolang ik het maar niet ben.\u2019"], "Text/chap32.html": ["De opmerkelijke talenten van broeder Langvoet", "Al de hele week lang werd Logen iedere morgen wakker van het gejuich. Het begon vroeg, rukte hem uit zijn slaap, en klonk even luid als een veldslag. Hij had ook gedacht dat het een veldslag w\u00e1s toen hij het de eerste keer hoorde, maar nu wist hij dat het gewoon die achterlijke sport van ze was. Als hij het raam dichtdeed, werd het lawaai wat minder, maar dan werd de hitte al snel ondraaglijk. Het was ofwel een beetje slapen, of helemaal niet. Dus liet hij het raam openstaan.", "Logen wreef vloekend in zijn ogen en sleepte zich uit bed. Weer een hete, saaie dag in de stad van de witte torens. Onderweg, in de wildernis, was hij alert zodra hij zijn ogen opendeed, maar hier was het anders. De verveling en warmte maakten hem traag en lui. Hij wankelde de drempel naar de zitkamer over, gapend en wrijvend over zijn kaak. Hij bleef staan.", "Er was iemand, een vreemdeling. Hij stond voor het raam, badend in het zonlicht, met zijn handen verstrengeld achter zijn rug. Een kleine, slanke man, met haren die tot kort op zijn knobbelige schedel waren afgeschoren en vreemde kleren die vuil waren van het reizen. Het leek wel verschoten, wijde stof die om zijn lichaam zat gewikkeld.", "Voordat Logen de kans had om iets te zeggen, draaide de man zich om en sprong soepel naar hem toe. \u2018En jij bent?\u2019 wilde hij weten. Zijn glimlachende gezicht was diep gebronsd en verweerd, als het gekreukte leer van je favoriete laarzen. Daardoor was zijn leeftijd onmogelijk in te schatten. Hij kon ergens tussen de vijfentwintig en vijftig zijn.", "\u2018Negenvinger,\u2019 mompelde Logen, die een behoedzame stap achteruit naar de muur zette.", "\u2018Negenvinger, ja.\u2019 Het mannetje drong naar voren en greep Logens hand tussen zijn beide handen, en hij kneep er stevig in. \u2018Het is me een ongelooflijke eer en voorrecht,\u2019 zei hij, met zijn ogen dicht en zijn hoofd schuin, \u2018om kennis met je te maken!\u2019", "\u2018Heb je van me gehoord?\u2019", "\u2018Helaas, nee, maar al Gods schepselen zijn het diepste respect waard.\u2019 Hij boog zijn hoofd weer. \u2018Ik ben broeder Langvoet, een reiziger in de illustere Orde van Navigators. Er zijn maar weinig landen onder de zon die mijn voeten niet hebben betreden.\u2019 Hij wees naar zijn versleten laarzen en spreidde zijn armen wijd uit. \u2018Van de bergen van Thond tot de woestijnen van Shamir, van de vlakten van het Oude Keizerrijk tot de zilveren wateren van de Duizend Eilanden, de hele wereld is mijn thuis! Ja, gewis!\u2019", "Hij sprak de noordelijke taal goed, beter dan Logen zelf, misschien. \u2018En het noorden ook?\u2019", "\u2018E\u00e9n kort bezoek in mijn jeugd. Ik vond het klimaat er nogal streng.\u2019", "\u2018Je spreekt de taal anders goed.\u2019", "\u2018Er zijn maar weinig talen die ik, broeder Langvoet, niet beheers. Een moeiteloze vaardigheid met talen is maar een van mijn vele opmerkelijke talenten.\u2019 De man glimlachte stralend. \u2018God heeft me werkelijk gezegend,\u2019 voegde hij eraan toe.", "Logen vroeg zich af of dit soms een of andere ingewikkelde grap was. \u2018Wat brengt je hiernaartoe?\u2019", "\u2018Ik ben ontboden!\u2019 Zijn donkere ogen fonkelden.", "\u2018Ontboden?\u2019", "\u2018Inderdaad! Door Bayaz, de Eerste van Magi\u00ebrs! Ik ben ontboden, en ik ben gekomen! Zo ben ik! Een bijzonder gulle bijdrage aan de schatkist van mijn orde is gedaan in ruil voor mijn opmerkelijke talenten, maar ik zou zonder ook zijn gekomen. Inderdaad. Ook zonder!\u2019", "\u2018Echt?\u2019", "\u2018Jazeker!\u2019 Het mannetje stapte achteruit en begon ongelooflijk snel door de kamer te ijsberen, onderwijl in zijn handen wrijvend. \u2018De uitdaging van deze opdracht sprak evenzeer de trots van de orde aan als hun alom bekende inhaligheid! En ik was het! Ik was degene die werd geselecteerd, uit alle navigators binnen de Cirkel van de Wereld, voor deze taak! Ik, broeder Langvoet! Ik, en geen ander! Wie zou in mijn positie, met mijn reputatie, zo'n uitdaging kunnen weerstaan?\u2019", "Hij bleef voor Logen staan en keek verwachtingsvol naar hem op. \u2018Eh\u2026\u2019", "\u2018Niet ik!\u2019 schreeuwde broeder Langvoet, en hij begon weer aan een rondje door de kamer. \u2018Ik verzette me niet! Waarom zou ik? Dat zou niets voor mij zijn! Reizen naar het uiteinde van de wereld? Wat een verhaal zal dat worden! Wat een inspiratie voor anderen! Wat een\u2026\u2019", "\u2018Het uiteinde van de wereld?\u2019 vroeg Logen argwanend.", "\u2018Ik weet het!\u2019 De vreemde man sloeg hem op zijn arm. \u2018We zijn allebei even opgewonden!\u2019", "\u2018Dit moet onze navigator zijn.\u2019 Bayaz stapte zijn kamer uit.", "\u2018Inderdaad. Broeder Langvoet, tot uw dienst. En u bent, neem ik aan, niemand minder dan mijn illustere opdrachtgever, Bayaz, de Eerste van Magi\u00ebrs.\u2019", "\u2018Dat ben ik.\u2019", "\u2018Het is me een ongelooflijke eer en voorrecht,\u2019 riep Langvoet, die naar voren sprong en de magi\u00ebr bij de hand greep, \u2018om kennis met u te maken!\u2019", "\u2018Insgelijks. Ik neem aan dat je een plezierige reis hebt gehad?\u2019", "\u2018Reizen zijn altijd een plezier voor me! Altijd! Het is de tijd ertussen die ik vervelend vind. Jazeker!\u2019 Bayaz keek fronsend naar Logen, maar die schokschouderde alleen maar. \u2018Mag ik vragen wanneer we aan onze reis beginnen? Ik sta te popelen om te vertrekken!\u2019", "\u2018Binnenkort, hoop ik, arriveert het laatste lid van onze expeditie. We zullen een schip moeten huren.\u2019", "\u2018Natuurlijk! Het zal me een buitengewoon genoegen zijn dat te regelen! Wat zal ik de kapitein vertellen over onze koers?\u2019", "\u2018Westwaarts over de Cirkelzee naar Stariksa, dan door naar Calcis in het Oude Keizerrijk.\u2019 Het mannetje glimlachte en maakte een diepe buiging. \u2018Ben je het daarmee eens?\u2019", "\u2018Jazeker, maar schepen gaan tegenwoordig nog maar zelden naar Calcis. De eindeloze oorlogen in het Oude Keizerrijk maken de wateren in die buurt gevaarlijk. Piraterij, helaas, komt er veel voor. Het kan moeilijk worden een kapitein te vinden die daartoe bereid is.\u2019", "\u2018Dit zou moeten helpen.\u2019 Bayaz gooide zijn altijd uitpuilende beurs op tafel.", "\u2018Dat denk ik inderdaad ook.\u2019", "\u2018Zorg dat het een snel schip is. Zodra we klaar zijn, wil ik geen dag verspillen.\u2019", "\u2018Daar kunt u op rekenen,\u2019 zei de navigator, die de zware zak munten pakte. \u2018Zeilen op trage vaartuigen is niets voor mij! Nee! Ik zal het snelste schip in heel Adua voor u vinden! Ja! Ze zal vliegen als de adem van God! Ze zal huppelen over de golven als\u2026\u2019", "\u2018Gewoon snel is wel goed.\u2019", "Het mannetje hield zijn hoofd schuin. \u2018Vertrekdatum?\u2019", "\u2018Binnen een maand.\u2019 Bayaz keek Logen aan. \u2018Waarom ga jij niet met hem mee?\u2019", "\u2018Uh?\u2019", "\u2018Ja!\u2019 schreeuwde de navigator, \u2018we gaan samen!\u2019 Hij greep Logen bij zijn elleboog en trok hem mee naar de deur.", "\u2018Ik verwacht nog wel wat wisselgeld, broeder Langvoet!\u2019 riep Bayaz hen na.", "De navigator draaide zich in de deuropening om. \u2018Wisselgeld krijgt u, daar kunt u op rekenen. Een oog voor waarde, een flair voor marchanderen, een rotsvast doel tijdens onderhandelingen! Dat zijn slechts drie,\u2019 nu glimlachte hij breed, \u2018van mijn opmerkelijke talenten!\u2019", "\u2018Het is een schitterende stad, dat Adua. Werkelijk. Maar weinig steden kunnen eraan tippen. Shaffa is misschien groter, maar zo vreselijk stoffig. Niemand kan ontkennen dat er mooie dingen te vinden zijn in Westhaven en Dagoska. Sommigen vinden Ospiria, op de berghelling, de mooiste stad van de wereld, maar broeder Langvoets hart, dat moet gezegd worden, behoort toe aan het grote Talins. Ben je daar wel eens geweest, meester Negenvinger, heb je die prachtige nederzetting gezien?\u2019", "\u2018Eh\u2026\u2019 Logen had het er druk mee om het mannetje bij te houden, dat tussen de eindeloze stroom mensen door schoot.", "Langvoet bleef zo plotseling staan dat Logen bijna tegen hem op botste. De navigator draaide zich met opgestoken handen en een afwezige blik in zijn ogen om. \u2018Talins bij zonsondergang, gezien vanaf de zee! Ik heb veel opmerkelijke dingen gezien, geloof me, maar dat is toch wel het prachtigste uitzicht ter wereld. Zoals de zon glinstert op de talloze kanalen, op de glanzende koepels van de citadel van de groothertog, op de sierlijke paleizen van de koopliedenprinsen! Waar eindigt de stralende zee en begint de stralende stad? Ah! Talins!\u2019 Hij draaide zich om en draafde weer verder, en Logen haastte zich achter hem aan.", "\u2018Maar dit Adua is zeker een mooie plek, en het groeit elk jaar. Er is hier veel veranderd sinds mijn vorige bezoek, jazeker. Ooit waren er alleen maar edelen en burgers. De edelen bezaten het land, dus zij hadden het geld, en dus de macht. Ha. Simpel, zie je wel?\u2019", "\u2018Nou\u2026\u2019 Logen had al moeite om verder dan Langvoets rug te kijken.", "\u2018Maar nu hebben ze de handel, en zoveel ook. Kooplieden, bankiers, enzovoort. Overal. Legers ervan. Nu kunnen burgers ook rijk worden, zie je wel? En een rijke burger heeft macht. Is hij nu een burger of een edele? Of is hij iets anders? Ha. Heel ingewikkeld plotseling allemaal, nietwaar?\u2019", "\u2018Eh\u2026\u2019", "\u2018Zoveel rijkdom. Zoveel geld. Maar zoveel armoede ook, h\u00e8? Zoveel bedelaars, zoveel armen. Het is niet gezond, zo rijk en zo arm, zo dicht op elkaar, maar het is nog steeds een mooie stad, en hij groeit maar door.\u2019", "\u2018Ik vind het te druk,\u2019 mompelde Logen toen iemand tegen zijn schouder botste. \u2018En te warm.\u2019", "\u2018Bah! Druk? Noem je dit druk? Je zou de grote tempel in Shaffa moeten zien bij het ochtendgebed! Of het grote plein voor het paleis van de keizer als de nieuwe slaven worden verkocht! En warm? Noem je dit warm? In Ul-Saffayn, in het verre zuiden van Gurkhul, daar wordt het in de zomermaanden zo heet dat je een ei kunt bakken op je drempel. Werkelijk! Deze kant op.\u2019 Hij dook tussen de menigten door naar een smalle zijstraat. \u2018Dit is de snelste weg!\u2019", "Logen greep zijn arm vast. \u2018D\u00e1\u00e1rdoor?\u2019 Hij tuurde de schemering in. \u2018Weet je het zeker?\u2019", "\u2018Twijfel je aan mij?\u2019 wilde Langvoet weten, plotseling vol afgrijzen. \u2018Kan het werkelijk zijn dat je aan mij twijfelt? Van al mijn opmerkelijke talenten is mijn ori\u00ebntatievermogen wel het grootste! Om dat talent bovenal heeft de Eerste van Magi\u00ebrs zo'n gulle donatie aan de schatkist van mijn orde gedaan! Kan het zijn dat je\u2026 maar wacht.\u2019 Hij stak zijn hand op, begon weer te glimlachen en klopte met zijn wijsvinger op Logens borst. \u2018Jij k\u00e9nt broeder Langvoet niet. Nog niet. Je bent waakzaam en voorzichtig. Ik zie het, en het zijn goede eigenschappen. Ik mag er niet van uitgaan dat je mijn onwrikbare vertrouwen in mijn vaardigheden deelt. Nee! Dat zou niet eerlijk zijn. Oneerlijkheid is geen bewonderenswaardige eigenschap. Nee! Oneerlijkheid is niets voor mij.\u2019", "\u2018Ik bedoelde\u2026\u2019", "\u2018Ik zal je overtuigen!\u2019 schreeuwde Langvoet. \u2018Gewis, dat zal ik doen! Je zult nog eerder op mijn woorden gaan vertrouwen dan op die van jezelf! Ja! Deze kant op is het snelste!\u2019 En hij beende met opmerkelijke snelheid het sombere steegje in, terwijl Logen half moest draven om hem bij te houden, ook al waren zijn benen een goede halve voet langer.", "\u2018Ah, de achterafstraatjes!\u2019 riep de navigator over zijn schouder toen ze door donkere, vuile laantjes liepen, met gebouwen die aan weerskanten steeds dichterbij kwamen. \u2018De achterafstraatjes, h\u00e8?\u2019 De steegjes werden smaller, donkerder en nog vuiler. Het mannetje sloeg links af en rechts af en bleef geen moment staan om zijn keuzes af te wegen. \u2018Ruik je dat? Ruik je dat, meester Negenvinger? Het ruikt naar\u2026\u2019 hij wreef zijn duimen en wijsvingers langs elkaar terwijl hij verder beende, zoekend naar woorden, \u2018\u2026 mysterie! Avontuur!\u2019", "Het stonk er wat Logen betrof naar stront. Er lag een man op zijn buik in de goot, misschien stomdronken, misschien gewoon dood. Andere mannen liepen voorbij, zwalkend en haveloos, of stonden in dreigende groepjes in portieken en gaven flessen aan elkaar door. Er waren ook vrouwen bij.", "\u2018Vier mark voor een zegening van mij, Noordman!\u2019 riep een van hen naar Logen toen ze passeerden. \u2018Een zegening die je niet snel zult vergeten! Drie, dan!\u2019", "\u2018Hoeren,\u2019 fluisterde Langvoet hoofdschuddend, \u2018en goedkoop, ook nog. Hou je van vrouwen?\u2019", "\u2018Nou\u2026\u2019", "\u2018Jij zou naar Ul-Nahb moeten gaan, vriend! Ul-Nahb aan de kust van de Zuidelijke Zee! Je zou daar een bedslavin kunnen kopen. Jazeker! Ze kosten een fortuin, maar ze trainen die meisjes jarenlang!\u2019", "\u2018Kun je daar een meisje kopen?\u2019 vroeg Logen verwonderd.", "\u2018Jongens ook, als je smaak in die richting gaat.\u2019", "\u2018Huh?\u2019", "\u2018Ze trainen ze jarenlang, werkelijk. Het is daar een hele industrie. Wil je ze vaardig? Nou? Die meisjes hebben vaardigheden die je niet zult geloven! Of ga naar Sipani! Er zijn plekken in die stad\u2026 Poeh! De vrouwen zijn er mooi, stuk voor stuk mooi! Werkelijk! Als prinsessen! En schoon,\u2019 mompelde hij, turend naar een van de slonzige vrouwen langs de straat.", "Een beetje vuil zat Logen niet dwars. Vaardig en mooi, dat klonk hem veel te ingewikkeld. Een van de meisjes ving zijn blik toen ze passeerden, met haar arm omhoogleunend tegen een deurpost. Ze keek hen met een flauwe glimlach na. Logen vond haar knap, op een wanhopige manier. Knapper dan hij was, in ieder geval, en het was al een hele tijd geleden. Je moet realistisch blijven.", "Logen bleef op straat staan. \u2018Bayaz wilde wisselgeld?\u2019 mompelde hij.", "\u2018Ja. Hij was er heel specifiek over.\u2019", "\u2018Dus er is geld genoeg?\u2019", "Langvoet trok \u00e9\u00e9n wenkbrauw op. \u2018Nou, misschien, eens kijken\u2026\u2019 Hij haalde met een zwierig gebaar de beurs tevoorschijn en maakte hem open, waarna hij erin begon te wroeten. Er klonk een luid gerinkel van munten.", "\u2018Lijkt je dat een goed idee?\u2019 Logen keek nerveus de straat door. Enkele gezichten waren hun kant op gedraaid.", "\u2018Wat zeg je?\u2019 vroeg de navigator, nog altijd porrend in de beurs. Hij haalde er een paar munten uit, hield ze op tegen het licht en tuurde ernaar, en drukte ze vervolgens in Logens hand.", "\u2018Subtiliteit is niet een van je talenten, h\u00e8?\u2019 Enkele haveloze mannen in de steeg kwamen langzaam, nieuwsgierig in hun richting, twee van voor en een van achteren.", "\u2018Nee, dat klopt!\u2019 lachte Langvoet. \u2018Dat klopt! Ik ben recht door zee, zo ben ik! Jazeker! Ik ben een\u2026 eh.\u2019 Hij had de schimmige gestalten die op hen af kwamen nu ook gezien. \u2018Ah. Dit is onfortuinlijk. O, gut.\u2019", "Logen wendde zich tot het meisje. \u2018Vind je het erg als we\u2026\u2019 Ze sloeg de deur voor zijn neus dicht. Andere deuren langs de straat begonnen ook dicht te gaan. \u2018Barst,\u2019 zei hij. \u2018Kun je een beetje vechten?\u2019", "\u2018God heeft me vele opmerkelijke talenten geschonken,\u2019 mompelde de navigator, \u2018maar krijgskunst hoort daar niet bij.\u2019", "Een van de mannen had een lelijke, loensende blik. \u2018Dat is een grote beurs voor zo'n klein mannetje,\u2019 zei hij toen hij dichterbij kwam.", "\u2018Nou, eh\u2026\u2019 mompelde Langvoet, die achter Logens schouder kroop.", "\u2018Een enorm zware last voor zo'n klein mannetje,\u2019 zei de andere. \u2018Zullen wij je ermee helpen?\u2019", "Geen van beide mannen droeg zichtbaar wapens, maar Logen kon aan de manier waarop ze hun handen bewogen zien dat ze die wel hadden. Er was ook een derde man achter hem, die voelde hij nu op zich af komen. Dichtbij. Dichterbij dan de andere twee. Als hij eerst met die achter zich kon afrekenen, waren zijn kansen beter. Hij kon niet het risico nemen om te kijken, want dat zou het verrassingseffect verpesten. Hij zou er maar gewoon het beste van moeten hopen. Zoals altijd.", "Logen zette zijn kaken op elkaar en sloeg met zijn elleboog naar achteren. Hij raakte de man met een luide krak op zijn kaak en pakte zijn pols met zijn andere hand, en dat was maar goed ook, want hij had daar een mes in de aanslag. Logen sloeg hem nog een keer met zijn elleboog op zijn mond en trok hem het mes uit zijn hand toen hij slap op straat viel, met zijn hoofd stuiterend op de vuile stenen. Hij draaide zich snel weer om, half in de verwachting dat hij in zijn rug zou worden gestoken, maar de andere twee waren niet al te snel. Ze hadden messen getrokken en een van hen had een halve stap dichterbij gezet, maar hij aarzelde toen hij zag dat Logen nu ook een mes had.", "Het was een schamel soort wapen, zes duim roestig ijzer zonder zelfs maar een handbeschermer, maar het was beter dan niets. Een stuk beter. Logen zwaaide ermee door de lucht, gewoon om er zeker van te zijn dat iedereen het had gezien. Voelde lekker. Zijn kansen waren een stuk verbeterd.", "\u2018Zo,\u2019 zei Logen. \u2018Wie is de volgende?\u2019", "De andere twee stapten bij elkaar weg om te proberen aan weerszijden van hem te komen, zwaaiend met hun messen, maar ze schenen niet bijzonder veel haast te hebben.", "\u2018We kunnen hem wel aan!\u2019 fluisterde de schele, maar zijn vriend leek niet al te overtuigd.", "\u2018Of je kunt dit krijgen,\u2019 Logen opende zijn vuist en liet de munten zien die Langvoet hem had gegeven, \u2018en ons met rust laten. Dit kan ik wel missen.\u2019 Hij zwaaide nog wat met zijn mes, gewoon om zijn woorden kracht bij te zetten. \u2018Dit is wat jullie mij waard zijn; zoveel, en niet meer. Wat zal het worden?\u2019", "De schele spuugde op de grond. \u2018We kunnen hem wel aan!\u2019 siste hij opnieuw. \u2018Jij eerst!\u2019", "\u2018Ga jij maar eerst, verdomme!\u2019 schreeuwde de andere.", "\u2018Pak gewoon aan wat ik aanbied,\u2019 zei Logen, \u2018dan hoeft niemand eerst.\u2019", "De man die hij een elleboogstoot had gegeven, kreunde en rolde om, en de herinnering aan zijn lot scheen genoeg te zijn voor de andere twee. \u2018Goed dan, jij smerige noordelijke klootzak, goed dan, we pakken het aan!\u2019", "Logen grijnsde. Hij overwoog de munten naar de schele te gooien en hem dan neer te steken terwijl hij afgeleid was. Dat zou hij in zijn jeugd hebben gedaan, maar hij besloot het niet te doen. Waarom zou hij de moeite nemen? Hij gooide het geld op de weg achter zich en liep naar de dichtstbijzijnde muur. Hij en de twee dieven cirkelden behoedzaam om elkaar heen, elke stap die ze zetten bracht hen dichter naar de munten en hem dichter naar de ontsnapping. Weldra waren ze van plaats gewisseld, en Logen liep achteruit weg door de straat, nog altijd met het mes voor zich. Toen ze tien passen bij elkaar vandaan waren, hurkten de twee mannen en begonnen de munten van de grond op te rapen.", "\u2018Ik leef nog,\u2019 fluisterde Logen in zichzelf terwijl hij zijn pas versnelde.", "Het was geluk geweest, wist hij. Alleen een idioot denkt dat een gevecht soms te weinig voorstelt dat het hem zijn leven zou kosten, hoe taai hij ook is. Gelukkig dat hij die vent achter zich precies op de goede manier had geraakt. Gelukkig waren die andere twee traag geweest. Maar hij had eigenlijk altijd geluk gehad in gevechten. Toch had hij een goed gevoel over vandaag. Blij dat hij niemand had vermoord.", "Logen voelde een klap op zijn rug en draaide zich abrupt om, met het mes in de aanslag.", "\u2018Ik ben het maar!\u2019 Broeder Langvoet stak zijn handen omhoog. Logen was de navigator al bijna vergeten. Hij was vast de hele tijd achter hem gebleven, volkomen stil. \u2018Goed aangepakt, meester Negenvinger, goed aangepakt! Werkelijk! Ik zie dat je zelf ook niet geheel zonder talenten bent! Ik zie ernaar uit met jou te reizen, jazeker! De haven is deze kant op!\u2019 schreeuwde hij, en hij beende alweer weg.", "Logen keek nog een laatste keer om naar de twee mannen, maar ze grabbelden nog steeds rond op de straat, dus gooide hij het mes aan de kant en haastte zich achter Langvoet aan. \u2018Vechten jullie navigators nooit?\u2019", "\u2018Sommigen wel, o ja, met blote handen en allerlei soorten wapens. Zeer dodelijk, sommigen, maar niet ik. Nee. Zo ben ik niet.\u2019", "\u2018Nooit?\u2019", "\u2018Nooit. Mijn vaardigheden liggen elders.\u2019", "\u2018Ik had gedacht dat je reizen je wel op het pad van vele gevaren zouden brengen.\u2019", "\u2018Dat is ook zo,\u2019 zei Langvoet opgewekt, \u2018dat is inderdaad zo. En dan is mijn opmerkelijke talent om me te verstoppen bijzonder van nut.\u2019"], "Text/chap33.html": ["Haar soort vecht tegen alles", "Nacht. Koud. De zilte wind was fel op de heuveltop, en Ferro's kleren waren dun en versleten. Ze sloeg haar armen over elkaar en trok haar schouders op terwijl ze zuur naar de zee staarde. Dagoska was een wolk van speldenprikjes licht in de verte, opeengepakt rondom de steile rotsen tussen de grote kromming van de baai en de glinsterende oceaan. Ze zag de vage, kleine omtrekken van muren en torens, zwart tegen de donkere hemel, en de dunne hals van droge aarde die de stad aan het land verbond. Een eiland, bijna. Tussen hen en Dagoska lagen vuren. Kampen langs de wegen. Veel kampen.", "\u2018Dagoska,\u2019 fluisterde Yulwei, die op een rotsblok naast haar zat. \u2018Een splintertje van de Unie, als een doorn in Gurkhul gestoken. Een doorn in de trots van de keizer.\u2019", "\u2018Huh,\u2019 gromde Ferro, die haar schouders nog wat verder optrok.", "\u2018De stad wordt bewaakt. Veel soldaten. Meer dan ooit. Het kan moeilijk worden om er zoveel te misleiden.\u2019", "\u2018Misschien moeten we terug,\u2019 mompelde ze hoopvol.", "De oude man negeerde haar. \u2018Z\u00edj zijn er ook. Meer dan \u00e9\u00e9n.\u2019", "\u2018Eters?\u2019", "\u2018Ik moet dichterbij. Een weg naar binnen zoeken. Wacht hier op me.\u2019 Hij zweeg even terwijl hij op haar antwoord wachtte. \u2018Zul je hier op me wachten?\u2019", "\u2018Goed!\u2019 siste ze. \u2018Ja, ik wacht wel!\u2019", "Yulwei liet zich van het rotsblok glijden en liep de heuvel af, met zijn blote voeten geruisloos op de zachte aarde en bijna onzichtbaar in de inktzwarte duisternis. Toen het geluid van zijn rammelende armbanden was vervaagd in de nacht, wendde ze zich af van de stad, haalde diep adem en krabbelde de heuvel af naar het zuiden, terug naar Gurkhul.", "Nu kon Ferro heel hard lopen. Snel als de wind, uren aan \u00e9\u00e9n stuk. Ze had heel veel gerend. Toen ze onder aan de heuvel aankwam, begon ze te rennen, haar voeten vliegend over het open terrein, haar adem snel en gejaagd. Ze hoorde water verderop, gleed van een oever en plonsde in het ondiepe gedeelte van een traag stromende rivier. Ze waadde verder, tot haar knie\u00ebn in het koude water.", "Laat die ouwe zak me hier maar eens volgen, dacht ze.", "Na een tijdje maakte ze een bundeltje van haar wapens en hield die boven haar hoofd terwijl ze naar de overkant zwom, met \u00e9\u00e9n arm worstelend tegen de stroming. Ze kwam aan de overkant weer aan land en veegde rennend over de oever het water van haar druipende gezicht.", "De tijd verstreek langzaam, en langzaam begon het licht langs de hemel te kruipen. Het werd bijna ochtend. De rivier kabbelde naast haar en haar sandalen sloegen een roffelend ritme op het stoppelige gras. Ze liet de rivier achter zich en rende verder over het vlakke terrein, dat nu van zwart naar grijs verkleurde. Verderop kwam een groepje struikachtige bomen in zicht.", "Ze schoot met veel geraas tussen de takken door en schoof hijgend de struiken in. Ze huiverde in het schemerlicht, en haar hart bonsde in haar borst. Het was stil voorbij de bomen. Mooi. Ze reikte in haar kleren en haalde er brood en een reep vlees onder vandaan, wat soppig door de oversteek van de rivier maar nog eetbaar. Ze glimlachte. Ze had de afgelopen paar dagen steeds de helft bewaard van alles wat Yulwei haar had gegeven.", "\u2018Stomme ouwe lul,\u2019 grinnikte ze tussen grote happen door in zichzelf. \u2018Dacht dat hij Ferro Maljinn te slim af kon zijn, h\u00e8?\u2019", "Verdomme, wat had ze een dorst. Daar was nu niets aan te doen, ze moest later maar op zoek naar water. Maar ze was moe, heel moe. Zelfs Ferro werd moe. Ze zou hier eventjes rusten, eventjes maar. De kracht in haar benen terugkrijgen en dan verder, verder naar\u2026 Ze haalde ge\u00ebrgerd haar schouders op. Daar moest ze later maar over nadenken. Waar het de beste plek was om wraak te nemen. Ja.", "Ze kroop door de struiken en ging tegen een van de bomen aan zitten. Haar ogen vielen langzaam dicht, vanzelf. Eventjes rusten maar. Wraak kwam later.", "\u2018Stomme ouwe lul,\u2019 mompelde ze. Haar hoofd zakte opzij.", "\u2018Broertje!\u2019", "Ferro schrok wakker en stootte haar hoofd tegen de boom. Het was licht. Te licht. Weer een stralende, warme dag. Hoe lang had ze geslapen? \u2018Broertje!\u2019 De stem van een vrouw, niet ver weg. \u2018Waar ben je?\u2019", "\u2018Hier!\u2019 Ferro verstijfde en spande al haar spieren. Een mannenstem, laag en krachtig. En dichtbij. Ze hoorde stappende paardenhoeven, van verschillende paarden, ook dichtbij.", "\u2018Wat ben je aan het doen, broertje?\u2019", "\u2018Ze is hier vlakbij!\u2019 riep de man. Ferro's keel kneep dicht. \u2018Ik ruik haar!\u2019 Ferro tastte in de struiken naar haar wapens, duwde het zwaard en het mes achter haar riem en stopte het andere mes in haar gescheurde mouw. \u2018Ik kan haar al proeven, zusje! Ze is heel dichtbij!\u2019", "\u2018Maar waar?\u2019 De vrouwenstem kwam dichterbij. \u2018Denk je dat ze ons kan horen?\u2019", "\u2018Misschien wel!\u2019 lachte de man. \u2018Ben je daar, Maljinn?\u2019 Ze hing haar pijlenkoker over haar schouder en greep haar boog. \u2018We wachten op je\u2026\u2019 zong hij, en hij kwam nog dichterbij, tot net achter de bomen nu. \u2018Kom naar buiten, Maljinn, kom ons begroeten\u2026\u2019", "Ze ging ervandoor, krakend door de struiken, met wanhopige snelheid rennend over het open terrein.", "\u2018Daar is ze!\u2019 riep de vrouw achter haar. \u2018Kijk haar eens gaan!\u2019", "\u2018Pak haar dan!\u2019 schreeuwde de man.", "Het grasland met kleine struikjes strekte zich ononderbroken voor haar uit. Ze kon nergens naartoe. Ze draaide zich grauwend om en zette een pijl aan. Vier ruiters kwamen op haar af, Gurkense soldaten. Het zonlicht glinsterde op hun hoge helmen en de wrede punten van hun speren. Achter hen, verder naar achteren, waren nog twee andere ruiters: een man en een vrouw. \u2018Stop! In naam van de keizer!\u2019 schreeuwde een van de ruiters.", "\u2018Je keizer kan doodvallen!\u2019 Haar pijl raakte de eerste soldaat in zijn hals, en hij tuimelde met een geschrokken gegorgel achterover uit zijn zadel terwijl zijn speer uit zijn hand vloog.", "\u2018Goed geschoten!\u2019 riep de vrouw. De tweede ruiter kreeg een pijl in zijn borst. Zijn borstplaat vertraagde het projectiel, maar de pijl ging diep genoeg om hem te doden. Hij krijste, liet zijn zwaard in het gras vallen, graaide naar de schacht en draaide om in het zadel.", "De derde maakte geen geluid. Hij kreeg een pijl in zijn mond, op een afstand van niet meer dan tien passen. De punt ging dwars door zijn schedel heen en rukte zijn helm af, maar toen was de vierde al bij haar. Ze smeet haar boog op de grond en rolde weg toen de soldaat haar aanviel met zijn speer. Ze trok het zwaard achter haar riem vandaan en spuugde op het gras.", "\u2018Levend!\u2019 schreeuwde de vrouw, die traag haar paard een stukje verder liet lopen. \u2018We hebben haar levend nodig!\u2019", "De soldaat draaide zijn snuivende paard bij en spoorde het behoedzaam aan in Ferro's richting. Hij was een grote kerel met dichte, donkere stoppels op zijn wangen. \u2018Ik hoop dat je vrede hebt gesloten met God, meisje,\u2019 zei hij.", "\u2018Je God kan ook doodvallen!\u2019 Ze krabbelde opzij, dook, bleef in beweging, laag boven de grond. De soldaat stak naar haar met zijn speer en hield haar op afstand. Het paard groef met zijn hoeven in de grond en schopte stof in Ferro's gezicht.", "\u2018Steek toe!\u2019 hoorde ze de vrouw achter zich roepen.", "\u2018Ja, steek toe!\u2019 riep haar broer tussen het giechelen door. \u2018Maar niet te hard! We willen haar levend hebben!\u2019 De soldaat grauwde terwijl hij zijn paard aanspoorde. Ferro dook en krabbelde voor de maaiende hoeven weg. De speerpunt raakte haar en verwondde haar arm. Ze zwaaide met alle kracht haar zwaard rond.", "Het kromzwaard vond de spleet tussen de pantserplaten van het soldatenharnas, hakte zijn been net onder de knie door en opende ook een enorme wond in de flank van het paard. Man en beest krijsten allebei en vielen samen op de grond. Donker bloed borrelde over het stof.", "\u2018Ze heeft hem!\u2019 De vrouw klonk mild teleurgesteld.", "\u2018Sta op, man!\u2019 lachte haar broer. \u2018Pak haar! Je hebt nog een kans!\u2019 De soldaat rolde kronkelend over de grond. Ferro's zwaard hakte in zijn gezicht en maakte een einde aan zijn geschreeuw. De tweede ruiter zat nog hijgend in zijn zadel en had met een van pijn verwrongen gezicht zijn hand om de bloedige schacht van haar pijl geklemd. Zijn paard begon rustig te knabbelen aan het droge gras.", "\u2018Dat waren ze allemaal,\u2019 zei de vrouw.", "\u2018Ik weet het.\u2019 Haar broer zuchtte diep. \u2018Moeten we dan alles zelf doen?\u2019", "Ferro keek naar hen op terwijl ze het bloedige zwaard weer achter haar riem stopte. Ze zaten nonchalant op hun paarden, niet ver weg, met de zon stralend achter hen en een glimlach op hun wrede, knappe gezichten. Ze waren gekleed als edelen, in zijde die opbolde in de bries, en behangen met juwelen, maar geen van beiden waren ze bewapend. Ferro graaide naar haar boog.", "\u2018Pas op, broertje,\u2019 zei de vrouw, kijkend naar haar nagels. \u2018Ze vecht goed.\u2019", "\u2018Als een duivel! Maar tegen mij kan ze niet op, zusje, geen angst.\u2019 Hij sprong uit het zadel. \u2018Nou, Maljinn, zullen we dan maar\u2026\u2019", "De pijl trof hem met een holle plof diep in zijn borst.", "\u2018\u2026 beginnen?\u2019 De schacht trilde en de punt glansde achter hem, droog en bloedeloos. Hij liep naar haar toe. Haar volgende pijl raakte hem in de schouder, maar hij liep alleen maar sneller door, zette het op een drafje, galoppeerde met enorme passen voort. Ze liet de boog vallen en graaide naar het gevest van haar zwaard. Te langzaam. Zijn uitgestoken armen raakten haar met enorme kracht tegen haar borst, zodat ze tegen de grond sloeg.", "\u2018O, goed gedaan, broertje!\u2019 De vrouw klapte verheugd in haar handen. \u2018Goed gedaan!\u2019", "Ferro rolde hoestend door het stof. Ze zag de man naar haar kijken toen ze met het zwaard in beide handen overeind krabbelde. Ze zwaaide ermee naar hem, in een grote boog. Het beet diep in de aarde. Op een of andere manier was hij al weggedanst. Een voet kwam vanuit het niets en zonk in haar maag. Ze sloeg machteloos dubbel en de lucht werd uit haar longen geperst. Haar vingers schokten, het zwaard bleef in de grond staan en haar knie\u00ebn knikten.", "\u2018En nu\u2026\u2019 Iets in haar neus kraakte. Haar benen zakten door en de grond raakte haar met een klap tegen haar rug. Ze rolde duizelig op haar knie\u00ebn terwijl alles om haar heen draaide. Er zat bloed op haar gezicht. Ze knipperde met haar ogen en schudde haar hoofd in een poging de wereld te laten ophouden met draaien. De man kwam naar haar toe, gekanteld, wazig. Hij rukte haar pijl uit zijn borst en smeet hem weg. Er was geen bloed te zien, alleen een beetje stof. Alleen maar stof, opkringelend in de lucht.", "Een Eter. Dat moest wel.", "Ferro kwam struikelend overeind en trok het mes achter haar riem vandaan. Ze stak ermee naar hem, miste, stak nog eens toe en miste weer. Het duizelde haar. Ze gilde en haalde uit alle macht naar hem uit.", "Hij greep haar pols vast. Hun gezichten waren minder dan een voet bij elkaar vandaan. Zijn huid was perfect, glad als donker glas. Hij zag er jong uit, bijna een kind nog, maar zijn ogen waren oud. Harde ogen. Hij bekeek haar met nieuwsgierigheid en vermaak, als een jongen die een interessante kever heeft gevonden. \u2018Ze geeft niet op, h\u00e8, zusje?\u2019", "\u2018Heel pittig! De Profeet zal blij met haar zijn!\u2019", "De man rook aan Ferro en trok zijn neus op. \u2018Ugh. We kunnen haar beter eerst in bad doen.\u2019", "Ze gaf hem een kopstoot. Zijn hoofd sloeg achterover, maar hij giechelde alleen. Hij greep haar met zijn vrije hand bij haar keel en duwde haar op armlengte van zich af. Ze graaide naar zijn gezicht, maar zijn arm was te lang en ze kon er niet bij. Zijn hand was een ijzeren klauw om haar nek. Ze kon niet ademen. Ze ontblootte haar tanden, worstelde, grauwde, kronkelde. Allemaal voor niets.", "\u2018Levend, broertje! We willen haar levend hebben!\u2019", "\u2018Levend,\u2019 mompelde de man, \u2018maar niet ongedeerd.\u2019", "De vrouw giechelde. Ferro's voeten kwamen los van de grond en trappelden in de lucht. Ze voelde haar vinger breken, en het mes viel op het gras. De hand om haar nek verstrakte, en ze krabde er met gebroken nagels aan. Allemaal voor niets. De stralende wereld begon donker te worden.", "Ferro hoorde de vrouw lachen, heel ver weg. Een gezicht doemde op uit de duisternis en een hand streelde haar wang. Die vingers waren zacht, warm, teder.", "\u2018Stil maar, kindje,\u2019 fluisterde de vrouw. Haar ogen waren donker en diep. Ferro voelde haar adem, warm en zoet geurend op haar wang. \u2018Je bent gewond, je moet rusten. Stil nu maar\u2026 slaap maar.\u2019 Ferro's benen waren loodzwaar. Ze trappelde nog een keer zwakjes, en toen werd haar lichaam slap. Haar hartslag begon te vertragen\u2026", "\u2018Rust nu maar.\u2019 Ferro's oogleden begonnen dicht te zakken en het mooie gezicht van de vrouw werd wazig.", "\u2018Slaap maar.\u2019 Ferro beet hard op haar tong, en haar mond vulde zich met een zoute smaak.", "\u2018Stil maar.\u2019 Ferro spuugde bloed in het gezicht van de vrouw.", "\u2018Gah!\u2019 krijste ze walgend terwijl ze het bloed uit haar ogen veegde. \u2018Ze vecht tegen me!\u2019", "\u2018Haar soort vecht tegen alles,\u2019 klonk de stem van de man, net achter Ferro's oor.", "\u2018Luister naar me, hoer!\u2019 siste de vrouw, die Ferro's kaak met stalen vingers vastgreep en haar gezicht heen en weer rukte. \u2018Jij gaat met ons mee! Met ons mee! Hoe dan ook! Hoor je me?\u2019", "\u2018Ze gaat helemaal nergens naartoe.\u2019 Een andere stem, diep en zacht. Hij klonk bekend. Ferro knipperde met haar ogen en schudde verdoofd haar hoofd. De vrouw had zich omgedraaid en keek naar een oude man die een klein stukje verderop stond. Yulwei. Zijn armbanden rinkelden toen hij zachtjes over het gras liep. \u2018Leef je nog, Ferro?\u2019", "\u2018Gugh,\u2019 kraakte ze.", "De vrouw trok haar lip omhoog. \u2018Wie ben jij, ouwe lul?\u2019 Yulwei zuchtte. \u2018Ik ben een ouwe lul.\u2019", "\u2018Rot op, hond!\u2019 schreeuwde de man. \u2018Wij komen van de Profeet. Van Khalul zelf!\u2019", "\u2018En zij gaat met ons mee!\u2019", "Yulwei keek bedroefd. \u2018Kan ik jullie niet van gedachten laten veranderen?\u2019", "Ze lachten allebei. \u2018Stommeling!\u2019 riep de man. \u2018Wij veranderen nooit van gedachten!\u2019 Hij liet een van Ferro's armen los, zette een behoedzame stap naar voren en sleurde haar mee.", "\u2018Jammer,\u2019 zei Yulwei hoofdschuddend. \u2018Anders hadden jullie Khalul de groeten van me kunnen doen.\u2019", "\u2018De Profeet wil niks te maken hebben met jouw soort, bedelaar!\u2019", "\u2018Daar zou je nog van staan te kijken. We kenden elkaar goed, lang geleden.\u2019", "\u2018Dan zal ik onze meester de groeten van je doen,\u2019 spotte de vrouw, \u2018terwijl ik hem vertel over je recente dood!\u2019 Ferro draaide haar pols en voelde het mes in haar hand vallen.", "\u2018O, Khalul zou dat nieuws best graag horen, maar hij zal het nog niet krijgen. Jullie hebben jezelf vervloekt. Jullie hebben de Tweede Wet geschonden. Jullie hebben het vlees van mensen gegeten, en daarvoor moeten jullie boeten.\u2019", "\u2018Ouwe idioot!\u2019 sneerde de vrouw. \u2018Jullie wetten zijn niet op ons van toepassing!\u2019", "Yulwei schudde langzaam zijn hoofd. \u2018Het woord van Euz geldt voor iedereen. Uitzonderingen zijn niet mogelijk. Geen van jullie twee komt hier levend weg.\u2019 De lucht rondom de oude man trilde, verdraaide, vervaagde. De vrouw gorgelde en viel plotseling op de grond, of eigenlijk was het meer dan vallen: ze smolt, flapperde, en donkere zijde bolde op rond haar instortende lichaam.", "\u2018Zusje!\u2019 De man liet Ferro los en sprong met uitgestoken armen op Yulwei af. Meer dan een pas verzette hij niet. Hij slaakte een plotselinge, schrille kreet en viel op zijn knie\u00ebn, grijpend naar zijn hoofd. Ferro dwong haar struikelende voeten naar voren, pakte met haar gebroken hand zijn haren vast en dreef haar mes in zijn nek. Er blies stof uit de wond. Een fontein van stof. Vlammen schoten op rondom zijn mond, verkoolden zijn lippen, likten brandend heet langs haar vingers. Ze viel boven op hem, drukte hem tegen de grond, wurgend, snuivend. Het mes sneed zijn maag open, schraapte langs zijn ribben, brak af in zijn borst. Vlammen likten naar buiten. Vlammen en stof. Ze hakte redeloos op hem in met het kapotte mes, nog lang nadat hij was opgehouden met bewegen.", "Ze voelde een hand op haar schouder. \u2018Hij is dood, Ferro. Ze zijn allebei dood.\u2019 Ze zag dat hij gelijk had. De man lag op zijn rug en staarde op naar de hemel, en zijn gezicht was verkoold rond zijn neus en mond terwijl er stof opkringelde van de gapende wonden.", "\u2018Ik heb hem vermoord.\u2019 Haar stem brak in haar keel.", "\u2018Nee, Ferro, dat was ik. Het waren jonge Eters, zwak en dom. Toch heb je geluk dat ze je alleen maar wilden vangen.\u2019", "\u2018Ik heb geluk,\u2019 mompelde ze, terwijl ze bloedig spuug op het lijk van de Eter kwijlde. Ze liet het kapotte mes vallen en kroop weg. Naast haar lag het lijk van de vrouw, als je het dat kon noemen. Een vormeloze, bultige massa vlees. Ze zag lange haren, een oog, lippen.", "\u2018Wat heb je gedaan?\u2019 Haar stem kwam knarsend uit haar bloedende mond.", "\u2018Ik heb haar botten in water veranderd. En hem van binnenuit verbrand. Water voor de een, vuur voor de ander. Wat er maar werkt, voor hun soort.\u2019 Ferro rolde om in het gras en keek op naar de stralende hemel. Ze hield haar hand voor haar gezicht en schudde ermee. Een van haar vingers flapperde heen en weer.", "Yulweis gezicht verscheen boven haar en staarde haar aan. \u2018Doet het pijn?\u2019", "\u2018Nee,\u2019 fluisterde ze terwijl ze haar arm weer op de grond liet zakken. \u2018Dat doet het nooit.\u2019 Ze knipperde met haar ogen en keek op naar Yulwei. \u2018Waarom doet het nooit pijn?\u2019", "De oude man fronste zijn voorhoofd. \u2018Ze zullen hun zoektocht naar jou niet opgeven, Ferro. Snap je nu waarom je met mij mee moet?\u2019", "Ze knikte langzaam. Het was een ongelooflijke inspanning. \u2018Ik snap het,\u2019 fluisterde ze. \u2018Ik snap het\u2026\u2019 De wereld werd weer zwart."], "Text/chap34.html": ["Ze houdt van me\u2026 ze houdt niet van me", "\u2018Ah!\u2019 riep Jezal toen de punt van Filio's ijzer hem hard tegen zijn schouder raakte. Hij struikelde grimassend en vloekend achteruit, en de Styriaan glimlachte naar hem en zwaaide met zijn ijzers.", "\u2018Touch\u00e9 voor meester Filio!\u2019 brulde de arbiter. \u2018Het is twee tegen twee!\u2019 Er klonk hier en daar wat applaus toen Filio met een irritante glimlach op zijn gezicht naar de deelnemersloge terugbeende. \u2018Glibberige klootzak,\u2019 siste Jezal in zichzelf terwijl hij volgde. Hij had die aanval moeten zien aankomen. Hij was nonchalant geweest, en dat wist hij.", "\u2018Twee tegen twee?\u2019 siste Varuz toen Jezal zich hijgend in zijn stoel liet vallen. \u2018Twee tegen twee? Tegen zo'n niemendal? Hij komt niet eens uit de Unie!\u2019", "Jezal wist wel beter dan erop te wijzen dat Westhaven tegenwoordig deel uitmaakte van de Unie. Hij wist wat Varuz bedoelde, net als ieder ander hier in de arena. Die man was wat hen betrof een buitenstaander. Hij greep de doek uit Wests uitgestoken hand en veegde zijn bezwete gezicht droog. Vijf touch\u00e9s was een lange wedstrijd, maar Filio leek nog lang niet uitgeput. Hij stond op zijn tenen te wippen en knikte terwijl zijn Styriaanse trainer hem luidruchtig adviezen gaf.", "\u2018Je kunt hem verslaan!\u2019 mompelde West toen hij Jezal de waterfles aangaf. \u2018Je kunt hem verslaan, en dan door naar de finale.\u2019 De finale. Dat betekende Gorst. Jezal was er niet helemaal zeker van of hij daar wel aan wilde meedoen.", "Maar Varuz twijfelde niet. \u2018Versla hem gewoon, verdomme!\u2019 siste de maarschalk. Jezal nam een slok uit de fles en spoelde het water rond in zijn mond. \u2018Versla hem gewoon!\u2019 Jezal spuugde de helft in de emmer en slikte de rest door. Versla hem gewoon. Gemakkelijker gezegd dan gedaan. Hij was een slinkse klootzak, die Styriaan.", "\u2018Je kunt het!\u2019 zei West nog eens, terwijl hij Jezal over zijn schouder wreef. \u2018Je bent al zo ver gekomen!\u2019", "\u2018Vermoord hem! Vermoord hem gewoon!\u2019 Varuz staarde Jezal in zijn ogen. \u2018Ben jij een watje, kapitein Luthar? Heb ik mijn tijd aan je verspild? Of b\u00e9n je iemand? H\u00e8? Dit is het moment om te beslissen!\u2019", "\u2018Heren, alstublieft!\u2019 riep de arbiter, \u2018het beslissende punt!\u2019", "Jezal ademde puffend uit, pakte zijn ijzers van West aan en stond op. Hij hoorde Filio's trainer aanmoedigingen schreeuwen, boven het aanzwellende lawaai van het publiek uit. \u2018Maak hem af!\u2019 schreeuwde Varuz, en toen was Jezal onderweg naar de ring.", "Het beslissende punt. De beslisser. Op zoveel manieren. Of Jezal in de finale zou staan of niet. Of hij iemand zou zijn of niet. Maar hij was moe, heel moe. Hij schermde nu al bijna een half uur aan \u00e9\u00e9n stuk, in de hitte, en dat kost kracht. Hij zweette nu alweer. Hij voelde het in grote druppels van zijn gezicht lekken.", "Hij liep naar zijn positie. Een beetje kalk op wat droog gras. Filio stond daar te wachten, nog altijd glimlachend, uitziend naar zijn triomf. Die etterbak. Als Gorst die anderen door de ring rond kon meppen, dan kon Jezal toch zeker wel het gezicht van die stommeling in het stof pletten? Hij greep de gevesten van zijn ijzers stevig vast en concentreerde zich op dat irritante glimlachje. Hij wenste even dat de ijzers niet bot waren gemaakt, tot hem te binnen schoot dat hij dan degene kon zijn die ermee werd doorstoken.", "\u2018Begin!\u2019", "Jezal staarde naar zijn kaarten, rangschikte ze steeds opnieuw in zijn handen, amper kijkend naar de tekens die erop stonden, amper proberend ze voor de blikken van de anderen te verbergen.", "\u2018Ik doe er nog eens tien bij,\u2019 zei Kaspa, die een paar munten over tafel schoof met een blik van\u2026o, wat dan ook, het kon Jezal niet schelen, want hij was er niet bij met zijn gedachten. Het bleef lange tijd stil.", "\u2018Het is jouw beurt, Jezal,\u2019 gromde Jalenhorm.", "\u2018O ja? O, eh\u2026\u2019 Hij bekeek de betekenisloze symbolen op de kaarten, niet in staat dit al te serieus te nemen. \u2018Eh, o\u2026 ik pas.\u2019 Hij smeet de kaarten op tafel. Hij verloor vandaag, een hoop, voor de eerste keer in hij wist niet hoe lang. De eerste keer ooit, waarschijnlijk. Hij had het te druk met denken aan Ardee: hij vroeg zich af hoe hij haar in bed kon krijgen zonder een van hen twee\u00ebn blijvende schade toe te brengen, en vooral zonder dat hij zou worden vermoord door West. Hij was helaas nog altijd niet dichter bij een antwoord.", "Kaspa veegde de munten bijeen en glimlachte breed over zijn onwaarschijnlijke zege. \u2018Je hebt goed gevochten vandaag, Jezal. Het was op het nippertje, maar uiteindelijk heb je het gered, h\u00e8?\u2019", "\u2018Uh,\u2019 zei Jezal, en hij pakte zijn pijp van tafel.", "\u2018Ik zweer het, ik dacht even dat hij je had, maar toen,\u2019 hij knipte met zijn vingers onder Brints neus, \u2018hopla! Je duwde hem zomaar omver. Het publiek vond het prachtig! Ik heb zo hard gelachen dat ik bijna in mijn broek pieste!\u2019", "\u2018Denk je dat je Gorst kunt verslaan?\u2019 vroeg Jalenhorm.", "\u2018Uh.\u2019 Jezal haalde zijn schouders op, stak zijn pijp aan en leunde achterover in zijn stoel, opkijkend naar de grijze hemel en paffend aan de steel.", "\u2018Je lijkt er nogal kalm onder,\u2019 zei Brint.", "\u2018Uh.\u2019", "De drie officieren keken elkaar aan, teleurgesteld dat hun gekozen gespreksonderwerp niet aansloeg. Kaspa koos iets anders. \u2018Hebben jullie prinses Terez gezien?\u2019", "Brint en Jalenhorm zuchtten allebei, en vervolgens begonnen de drie te kletsen over hun stompzinnige aanbidding van het mens.", "\u2018Heb ik haar gezien? Nou en of!\u2019", "\u2018Ze noemen haar de parel van Talins!\u2019", "\u2018De geruchten waren niet overdreven wat haar aangaat!\u2019", "\u2018Ik hoor dat haar huwelijk met prins Ladisla al is geregeld.\u2019", "\u2018Die geluksvogel, verdomme!\u2019", "Enzovoort.", "Jezal bleef waar hij was, zat onderuitgezakt in zijn stoel en blies rook op naar de hemel. Hij was niet zo overtuigd van Terez, door het weinige wat hij had gezien. Van een afstandje was ze beslist mooi, maar hij stelde zich zo voor dat haar gezicht aanvoelde als glas: koud, hard en broos. Heel anders dan dat van Ardee\u2026", "\u2018Maar toch,\u2019 schuimde Jalenhorm, \u2018ik moet zeggen, Kaspa, dat mijn hart nog altijd voor je nichtje Ariss is. Geef mij maar een meisje uit de Unie in plaats van zo'n buitenlandse.\u2019", "\u2018Geef jou maar haar geld, bedoel je,\u2019 mompelde Jezal, met zijn hoofd nog achterover.", "\u2018Nee!\u2019 klaagde de grote man. \u2018Ze is een perfecte dame! Zacht, ingetogen, goed opgevoed. Ah!\u2019 Jezal glimlachte in zichzelf. Als Terez koud glas was, dan was Ariss een dode vis. Haar zoenen zou net zo zijn als een oud vod zoenen, stelde hij zich voor: slap en saai. Ze kon niet kussen zoals Ardee. Niemand kon zo kussen\u2026", "\u2018Nou, het zijn allebei schoonheden, dat is zeker,\u2019 blaatte Brint, \u2018mooie vrouwen om over te dromen, als je alleen maar naar dromen verlangt\u2026\u2019 Hij boog zich samenzweerderig naar voren en keek grijnzend om zich heen alsof hij iets geheims en opwindends te vertellen had. De andere twee schoven hun stoelen wat naar voren, maar Jezal bleef waar hij was. Hij had geen enkele belangstelling om te horen met welke hoer die idioot nu weer het bed deelde.", "\u2018Heb je Wests zusje al ontmoet?\u2019 mompelde Brint. Jezals spieren spanden allemaal aan. \u2018Ze kan niet tippen aan die twee, natuurlijk, maar ze is echt heel knap, op een ordinaire manier, en\u2026 ik denk dat ze wel zou willen.\u2019 Brint likte over zijn lippen en porde Jalenhorm in zijn ribben. De grote man glimlachte schuldbewust, als een schooljongen om een schuine mop. \u2018O, ja, ze lijkt me wel een gewillig typetje.\u2019 Kaspa giechelde. Jezal legde zijn pijp op tafel en merkte dat zijn hand een heel klein beetje trilde. Met de andere omklemde hij zijn stoelleuning zo hard dat zijn knokkels wit werden.", "\u2018Ik moet zeggen,\u2019 zei Brint, \u2018dat als ik niet zeker wist dat de majoor me met zijn zwaard zou doorsteken, ik in de verleiding zou komen om zijn zuster met dat van mij te prikken, huh?\u2019 Jalenhorm proestte van het lachen. Jezal voelde iets trekken bij zijn oog toen Brint zijn grijns op hem richtte. \u2018En jij, Jezal, wat vind jij? Jij hebt haar toch ook ontmoet?\u2019", "\u2018Wat ik vind?\u2019 Zijn stem leek van heel ver weg te komen terwijl hij naar die drie grijnzende gezichten staarde. \u2018Ik vind dat je een beetje op je woorden moet passen, smerige hoerenzoon.\u2019", "Hij stond nu overeind, met zijn kiezen zo strak op elkaar dat het aanvoelde alsof ze ieder moment konden breken. De drie grijnzen verslapten en verdwenen. Jezal voelde Kaspa's hand op zijn arm. \u2018Toe nou, hij bedoelt alleen maar\u2026\u2019", "Jezal rukte zijn arm los, greep de rand van de tafel en kieperde die om. Munten, kaarten, flessen en glazen vlogen door de lucht en tuimelden op het gras. Hij had zijn zwaard in zijn andere hand, gelukkig nog in de schede, en boog zich over Brint heen terwijl hij hem in het gezicht spuugde: \u2018Luister goed, klootzak!\u2019 grauwde hij. \u2018Als ik nog eens zoiets hoor, wat dan ook, dan hoef je je geen zorgen te maken over West!\u2019 Hij drukte het gevest van zijn ijzer in Brints borst. \u2018Dan snij ik je open als een kip!\u2019", "De drie mannen staarden verbijsterd naar hem op, met wijd open mond, en hun verbazing over deze plotselinge woede-uitbarsting was even groot als die van Jezal zelf.", "\u2018Maar\u2026\u2019 begon Jalenhorm.", "\u2018Wat?\u2019 schreeuwde Jezal, die de man bij zijn jas greep en hem half uit zijn stoel sleurde. \u2018Wat wou je zeggen, verdomme?\u2019", "\u2018Niks,\u2019 piepte hij met opgestoken handen, \u2018helemaal niks.\u2019 Jezal liet hem los. De woede sijpelde nu snel weg. Hij kwam even in de verleiding zijn verontschuldigingen aan te bieden, maar toen hij Brints asgrauwe gezicht zag, kon hij alleen maar denken aan: \u2018Ze lijkt me wel een gewillig typetje\u2019.", "\u2018Als! Een! Kip!\u2019 grauwde hij nog eens, en vervolgens draaide hij zich om en beende weg. Halverwege naar de poort besefte hij dat hij zijn jas was vergeten, maar hij kon er nu moeilijk voor teruggaan. Hij liep de duisternis van de tunnel in, zette nog een paar passen en liet zich hijgend en trillend tegen de muur zakken, alsof hij net tien mijl had gerend. Hij begreep nu heel goed wat het was om de controle te verliezen. Dit had hij nooit van zichzelf verwacht.", "\u2018Wat moest dat nou voorstellen?\u2019 Brints geschokte stem weerkaatste zachtjes door de tunnel, net hoorbaar boven het gebons van Jezals hart uit. Hij moest zijn adem inhouden om hem te verstaan.", "\u2018Verdomd als ik 't weet.\u2019 Jalenhorm, die nog verbaasder klonk. Er klonk gerammel en geschraap van de tafel die weer rechtop werd gezet. \u2018Nooit geweten dat hij zo uit zijn slof kon schieten.\u2019", "\u2018Hij zal wel een hoop aan zijn hoofd hebben,\u2019 zei Kaspa onzeker, \u2018met de Wedstrijd en alles\u2026\u2019", "Brint onderbrak hem. \u2018Dat is geen excuus!\u2019", "\u2018Nou, ze zijn goed bevriend, h\u00e8, hij en West? Met al dat schermen samen en weet ik wat, misschien kent hij die zus of zo\u2026 Weet ik het!\u2019", "\u2018Er is nog een andere verklaring,\u2019 hoorde Jezal Brint zeggen, met een gespannen stem alsof hij bij de clou van een mop aankwam. \u2018Misschien is hij verliefd op haar!\u2019 De drie mannen barstten in lachen uit. Het was inderdaad een goeie grap. Kapitein Jezal dan Luthar verliefd, en dan nog wel op een meisje met een zo veel lagere positie dan hij. Wat een belachelijk idee! Wat een absurde gedachte! Wat een mop!", "\u2018O, stik.\u2019 Jezal sloeg zijn handen voor zijn gezicht. Hij kon er niet om lachen. Hoe had ze hem dit verdomme aangedaan? Hoe? Wat was het toch met haar? Ze was natuurlijk mooi, en slim, en grappig en zo, maar dat was geen verklaring. \u2018Ik kan haar niet meer ontmoeten,\u2019 fluisterde hij in zichzelf. \u2018Ik doe het niet meer!\u2019 Hij sloeg tegen de muur. Zijn vastberadenheid was ijzerhard. Dat was het altijd.", "Tot het volgende briefje onder zijn deur door zou worden geschoven.", "Hij kreunde en sloeg zich tegen zijn hoofd. Waarom voelde hij zich zo? Waarom\u2026 hij wilde het eigenlijk niet eens denken\u2026 mocht hij haar zo graag? Toen schoot het hem te binnen. Hij wist wel waarom.", "Ze mocht h\u00e9m niet.", "Die spottende glimlachjes. Die zijdelingse blikken die hij soms opving. Die grapjes die net een beetje te dicht bij de waarheid zaten. Niet te vergeten dat ze hem af en toe regelrecht uitlachte. Ze vond zijn geld misschien aantrekkelijk. Zijn positie in de wereld, natuurlijk. Zijn uiterlijk, ongetwijfeld. Maar in essentie minachtte ze hem.", "En hij had dit gevoel nog nooit eerder gehad. Hij had altijd maar gewoon aangenomen dat iedereen dol op hem was, had nooit echt reden gehad om te betwijfelen dat hij een prima kerel was, het hoogste respect waard. Maar Ardee mocht hem niet, dat zag hij nu in, en dat zette hem aan het denken. Wat was er, op zijn kaaklijn na natuurlijk, en zijn geld en kleding, nu eigenlijk zo aantrekkelijk aan hem?", "Ze behandelde hem met de minachting waarvan hij wist dat hij die verdiende. En hij kon er geen genoeg van krijgen. \u2018Heel vreemd,\u2019 mompelde Jezal in zichzelf, ellendig onderuitgezakt tegen de muur van de tunnel. \u2018Heel vreemd.\u2019", "Hij wilde haar van gedachten laten veranderen."], "Text/chap35.html": ["Het Zaad", "\u2018Hoe gaat het met je, Sand?\u2019", "Kolonel Glokta deed zijn ogen open. Het was donker in de kamer. Hij was laat!", "\u2018Verdomme!\u2019 schreeuwde hij, terwijl hij de lakens van zich afduwde en uit bed sprong. \u2018Ik ben laat!\u2019 Hij greep zijn uniformbroek, wurmde zijn benen erin en worstelde met zijn riem.", "\u2018Laat die nou maar zitten, Sand!\u2019 De stem van zijn moeder klonk half geruststellend, half ongeduldig. \u2018Waar is het Zaad?\u2019", "Glokta keek haar fronsend aan terwijl hij zijn hemd in zijn broek stopte. \u2018Ik heb geen tijd voor die onzin, ma! Waarom denk je altijd te weten wat het beste voor mij is?\u2019 Hij keek om zich heen op zoek naar zijn zwaard, maar zag het niet. \u2018We zijn in oorlog, weet je!\u2019", "\u2018Dat klopt.\u2019 De kolonel keek verbaasd op. Het was de stem van hoofdlector Sult. \u2018Twee oorlogen. E\u00e9n die gevochten wordt met vuur en staal, en nog eentje eronder; een oude oorlog, die al vele jaren wordt voorbereid.\u2019 Glokta fronste zijn voorhoofd. Hoe had hij die ouwe windbuil ooit voor zijn moeder kunnen aanzien? En wat deed hij eigenlijk in Glokta's kamer? Hij zat in de stoel aan het voeteneinde van zijn bed, te praten over oude oorlogen.", "\u2018Wat doe jij verdomme in mijn kamer?\u2019 gromde kolonel Glokta. \u2018En wat heb je met mijn zwaard gedaan?\u2019", "\u2018Waar is het Zaad?\u2019 Nu was het weer een vrouwenstem, maar niet die van zijn moeder. Van iemand anders. Hij herkende de stem niet. Hij tuurde in de duisternis en spande zich in om te zien wie in die stoel zat. Hij zag vage omtrekken, maar de schaduwen waren te diep.", "\u2018Wie ben jij?\u2019 vroeg Glokta streng.", "\u2018Wie was ik? Of wie ben ik?\u2019 De gestalte in de stoel veranderde toen die langzaam, soepel uit de stoel opstond. \u2018Ik was een geduldige vrouw, maar ik ben geen vrouw meer, en de slijtage van de jaren heeft ook van mijn geduld weinig overgelaten.\u2019", "\u2018Wat wil je?\u2019 Glokta's stem trilde, terwijl hij achteruitdeinsde.", "De gestalte bewoog en stapte in een schacht maanlicht die door het raam naar binnen viel. Een vrouwengestalte, slank en sierlijk, maar de schaduwen bleven rond haar gezicht kleven. Een plotselinge angst klauwde naar hem en hij struikelde achteruit tegen de muur, met zijn arm opgestoken om de vrouw af te weren.", "\u2018Ik wil het Zaad.\u2019 Een bleke hand kwam naar voren en sloot zich om zijn uitgestoken arm. Een zachte aanraking, maar koud. Koud als steen. Glokta trilde, slaakte een geschrokken kreet, kneep zijn ogen dicht. \u2018Ik heb het nodig. Je kunt niet begrijpen hoe groot mijn behoefte is. Waar is het?\u2019 Vingers plukten aan zijn kleding, snel en handig, zoekend, schoten in zijn zakken, onder zijn hemd, streken langs zijn huid. Koud. Koud als glas.", "\u2018Het Zaad?\u2019 piepte Glokta, half verlamd van angst.", "\u2018Je weet waar ik het over heb, gebroken man. Waar is het?\u2019", "\u2018De Maker viel\u2026\u2019 fluisterde hij. De woorden welden op vanuit een onbekende plek.", "\u2018Ik weet het.\u2019", "\u2018\u2026 brandend, brandend\u2026\u2019", "\u2018Ik heb het gezien.\u2019 Het gezicht was nu zo dichtbij dat hij haar ademhaling op zijn huid kon voelen. Koud. Koud als de vorst.", "\u2018\u2026 hij brak op de brug beneden\u2026\u2019", "\u2018Ik weet het nog.\u2019", "\u2018\u2026 ze zochten naar het Zaad\u2026\u2019", "\u2018Ja\u2026\u2019 fluisterde de stem dringend in zijn oor, \u2018waar is het?\u2019 Iets streek langs zijn gezicht, zijn wang, zijn ooglid, zacht en slijmerig. Een tong. Koud. Koud als ijs. Hij kreeg kippenvel.", "\u2018Ik weet het niet! Ze konden het niet vinden!\u2019", "\u2018O nee?\u2019 Vingers sloten strak om zijn keel, knijpend, persend, de lucht uit hem wringend. Koud. Koud als ijzer, en net zo hard. \u2018Denk je dat je pijn kent, gebroken man? Je kent niets!\u2019 De ijzige adem raspte in zijn oor, de ijzige vingers knepen, knepen. \u2018Maar ik kan het je laten zien! Ik kan het je laten zien!\u2019", "Glokta gilde, worstelde, kronkelde. Hij vocht zich een weg omhoog, bleef een duizelig moment staan, en toen zakte hij door zijn been en viel in het niets. De donkere kamer draaide om hem heen en hij kwam met een misselijkmakende smak op de planken terecht, met zijn arm onder zich gevouwen terwijl zijn voorhoofd met een knal de vloer raakte.", "Hij worstelde zich overeind, klauwend naar de poten van zijn bed, duwde zich snuivend tegen de muur omhoog en staarde met wilde ogen naar de stoel, maar toch durfde hij van angst amper te kijken. Een straal maanlicht viel door het raam, sneed over de gekreukelde lakens en raakte het gewreven hout van de stoel. Leeg.", "Glokta keek rond naar de rest van de kamer terwijl zijn ogen wenden aan het donker, turend in alle beschaduwde hoeken. Niets. Leeg. Een droom.", "En nu, terwijl het waanzinnige gebonk van zijn hart afnam, terwijl zijn hijgende ademhaling vertraagde, kwam de pijn. Zijn hoofd bonkte, zijn been gilde, zijn arm klopte mat. Hij proefde bloed, zijn ogen prikten en traanden, zijn maag kwam in opstand, hij was misselijk en draaierig. Hij jammerde, maakte een gepijnigd sprongetje naar het bed en liet zich toen uitgeput en nat van het koude zweet op de maanverlichte matras vallen.", "Er werd luid op zijn deur geklopt. \u2018Meneer? Is alles goed?\u2019 Barnams stem. Hij klopte nog eens.Het heeft geen zin. Hij zit op slot. Altijd op slot, maar ik denk niet dat ik in beweging kom. Vorst zal hem moeten intrappen. Maar de deur zwaaide open, en Glokta schermde zijn ogen af van de plotselinge rossige gloed van de lamp van de oude dienaar.", "\u2018Is alles goed met u?\u2019", "\u2018Ik ben gevallen,\u2019 mompelde Glokta. \u2018Mijn arm\u2026\u2019", "De oude dienaar ging op de rand van het bed zitten, pakte voorzichtig Glokta's hand en duwde de mouw van zijn nachthemd omhoog. Glokta grimaste, Barnam klakte met zijn tong. Op zijn onderarm zat een grote roze plek die al begon te zwellen en rood te worden.", "\u2018Ik denk niet dat het gebroken is,\u2019 zei Barnam, \u2018maar ik kan beter even de dokter gaan halen.\u2019", "Glokta keek de oude dienaar na toen die voorovergebogen de deur uit rende, hoorde hem krakend door de smalle gang buiten en de smalle trap af draven. Hij hoorde de voordeur dichtslaan. Er viel een stilte.", "Hij keek nog eens naar de schriftrol die hij van de Adeptus Historicus had gestolen, nog altijd stijf opgerold op het dressoir, wachtend om te worden overhandigd aan hoofdlector Sult.De Maker viel brandend naar beneden. Hij brak op de brug beneden. Vreemd, hoe delen van de wakende wereld in je dromen belanden. Die verdomde Noordman en zijn indringer. Een vrouw, en koud. Dat moet het zijn geweest.", "Glokta wreef zachtjes over zijn arm en drukte met zijn vingers op het gevoelige vlees. Niks. Alleen maar een droom. Toch knaagde er iets aan hem. Hij keek naar de deur. De sleutel zat nog in het slot en weerkaatste de oranje gloed van de lamp. Niet op slot, en toch moet ik hem op slot hebben gedaan. Dat moet wel. Dat doe ik altijd. Glokta keek weer naar de lege stoel. Wat zei die achterlijke leerling ook alweer? Magie komt van de Overzijde. De wereld hieronder. De hel.", "Op een of andere manier leek het na die droom niet meer zo moeilijk te geloven. De angst bouwde zich binnen in hem op nu hij weer alleen was. Hij stak zijn goede hand naar de stoel uit. Het duurde een eeuwigheid voor hij daar was, trillend, bevend. Zijn vingers raakten het hout. Koel, maar niet koud. Niet koud. Er is niks. Hij trok langzaam zijn hand terug en wiegde zijn bonzende arm. Niks. Leeg.", "Een droom.", "\u2018Wat is er in vredesnaam met u gebeurd?\u2019", "Glokta zoog zuur aan zijn tandvlees. \u2018Uit bed gevallen.\u2019 Hij krabde afwezig aan zijn pols onder het verband. Net nog bonsde het als de hel, maar dat wat hij nu zag, duwde de pijn naar zijn achterhoofd. Ik had nog slechter af kunnen zijn. Een heel stuk slechter. \u2018Bepaald geen fraaie aanblik.\u2019", "\u2018Daar hebt u groot gelijk in.\u2019 Severard trok een walgend gezicht, voor zover het te zien was met de helft ervan bedekt. \u2018Ik moest bijna kotsen toen ik het zag. Ik!\u2019", "Glokta tuurde fronsend omlaag naar de chaotische massa slachtwerk terwijl hij zichzelf ondersteunde met een hand tegen een boomstam en met de punt van zijn wandelstok wat varens opzij duwde. \u2018Weten we zelfs maar zeker of het een man is?\u2019", "\u2018Kan ook een vrouw zijn. Een mens, in ieder geval. Dat is een voet.\u2019", "\u2018Ah, inderdaad. Hoe is het lijk gevonden?\u2019", "\u2018Hij heeft het gevonden.\u2019 Severard knikte in de richting van een hovenier: hij zat met een bleek gezicht op de grond voor zich uit te staren, met een plasje opdrogend braaksel op het gras naast zich. \u2018Tussen de bomen hier, verstopt in de struiken. Lijkt erop dat wat de moord ook gepleegd heeft, geprobeerd heeft dat verborgen te houden, maar het is nog niet lang geleden. Het is nog vers.\u2019 Dat klopt, je ruikt nauwelijks iets, en er zijn nog maar een paar vliegen gearriveerd. Heel vers, misschien wel van vannacht. \u2018Het lijk had hier dagen kunnen blijven liggen, maar iemand had de tuinman gevraagd een van die bomen te snoeien. Blokkeerde het licht, of zoiets. Hebt u ooit zoiets gezien?\u2019", "Glokta haalde zijn schouders op. \u2018In Angland een keer, voordat jij kwam. Een van de gevangenen probeerde te ontsnappen. Hij kwam een paar mijl ver, maar bezweek toen aan de kou. Een beer ging ervandoor met het lijk. Dat was nogal een puinhoop, maar nog niet zo erg als dit.\u2019", "\u2018Ik kan me niet voorstellen dat hier vannacht iemand is doodgevroren. Het was heet als de hel.\u2019", "\u2018Hmm,\u2019 zei Glokta. Als de hel heet is. Ik heb me hem altijd ingebeeld als koud. Koud als ijs. \u2018Er zijn hoe dan ook niet veel beren in de Agriont. Hebben we enig idee van de identiteit van deze\u2026\u2019 hij wuifde met zijn stok naar het karkas, \u2018\u2026 persoon?\u2019", "\u2018Geen enkel idee.\u2019", "\u2018Wordt er iemand vermist? Iemand niet op komen dagen?\u2019", "\u2018Niet dat ik heb gehoord.\u2019", "\u2018Dus we hebben zelfs geen flauw idee wie ons slachtoffer is? Waarom heeft dit dan verdomme onze belangstelling? Moeten we die nepmagi\u00ebr niet in de gaten houden?\u2019", "\u2018Dat is het nou juist. Hun nieuwe kamers zijn daar.\u2019 Severards gehandschoende vinger wees naar een gebouw nog geen twintig passen verderop. \u2018Ik hield ze in de gaten toen dit aan het licht kwam.\u2019", "Glokta trok zijn wenkbrauw op. \u2018Op die manier. En jij vermoedt dat er een verband bestaat?\u2019 De practicus haalde zijn schouders op. \u2018Mysterieuze indringers midden in de nacht, gruwelijke moorden pal voor hun deur? Onze bezoekers trekken problemen aan zoals stront vliegen aantrekt.\u2019", "\u2018Huh,\u2019 zei Severard, die een vlieg voor zijn gezicht wegsloeg. \u2018Ik heb ook naar dat andere gekeken. Uw bankiers. Valint en Balk.\u2019", "Glokta keek op. \u2018O ja? En?\u2019", "\u2018En niet veel. Een oud huis. Heel oud en heel gerespecteerd. Hun biljetten zijn zo goed als goud onder de handelaren. Ze hebben filialen in heel Midderland, Angland, Starikland, en in Westhaven en Dagoska. Zelfs buiten de Unie. Machtige lui, hoor ik. Allerlei soorten mensen zijn ze geld schuldig, neem ik aan. Vreemd trouwens is dat niemand kennelijk ooit een Valint of een Balk heeft ontmoet. Maar wie zal het zeggen met banken, h\u00e8? Ze zijn gek op geheimen. Wilt u dat ik nog wat verder graaf?\u2019", "Het zou gevaarlijk kunnen zijn. Heel gevaarlijk. Als hij te diep graaft, graven we misschien wel ons eigen graf. \u2018Nee. Laat maar zitten. Voorlopig. Maar hou je oren open.\u2019", "\u2018Mijn oren staan altijd open, chef. Wie ziet u eigenlijk zitten voor de Wedstrijd?\u2019", "Glokta keek om naar de practicus. \u2018Hoe kun je daar nu aan denken terwijl dit voor je ligt?\u2019", "De practicus haalde zijn schouders op. \u2018H\u00e9m maakt het niet uit, denk ik, h\u00e8?\u2019 Glokta keek naar het gemangelde lijk. Nee, dat zal inderdaad wel niet. \u2018Dus vertel eens. U zou het moeten weten. Luthar of Gorst?\u2019", "\u2018Gorst.\u2019 Ik hoop dat hij dat etterbakje in twee\u00ebn hakt.", "\u2018Echt? Ze zeggen dat hij een klunzige stier is. Dat hij alleen maar geluk heeft.\u2019", "\u2018Nou, volgens mij is hij een genie,\u2019 zei Glokta. \u2018Over een paar jaar schermen ze allemaal zoals hij, als je dat schermen kunt noemen. Let op mijn woorden.\u2019", "\u2018Gorst, h\u00e8? Misschien zet ik wel wat geld op hem in.\u2019", "\u2018Doe dat. Maar intussen kun je beter die rommel bij elkaar schrapen en naar de universiteit brengen. Laat Vorst je een handje helpen; hij heeft een sterke maag.\u2019", "\u2018De universiteit?\u2019", "\u2018We kunnen dit niet hier laten liggen. Een jongedame die een wandelingetje door het park maakt, zou zich dood kunnen schrikken.\u2019 Severard giechelde. \u2018En ik weet misschien wel iemand die wat licht zou kunnen werpen op dit mysterietje.\u2019", "\u2018U hebt een behoorlijk interessante ontdekking gedaan, inquisiteur.\u2019 De Adeptus Fysicus onderbrak zijn werk en tuurde naar Glokta, en zijn ene oog werd enorm vergroot door zijn glinsterende oogglas. \u2018Een fascinerende ontdekking,\u2019 mompelde hij terwijl hij zijn instrumenten weer naar het lijk liet zakken: trekkend, porrend, draaiend, neerturend op het vochtige vlees.", "Glokta keek rond in het laboratorium en trok walgend zijn lip op. Potten van vele verschillende afmetingen stonden langs twee van de vier muren, vol met drijvende, gepekelde brokken vlees. Enkele van die drijvende dingen herkende Glokta als delen van het menselijk lichaam, andere niet. Zelfs hij voelde zich een beetje onbehaaglijk tussen deze macabere uitstalling. Ik vraag me af hoe Kandelau aan al die dingen is gekomen. Eindigen zijn bezoekers uitgebeend, ronddrijvend in verschillende potjes? Misschien zou hij mij een interessant specimen vinden.", "\u2018Fascinerend.\u2019 De adeptus maakte het riempje van zijn oogglas los en zette het boven op zijn hoofd, wrijvend over de roze ring die door het glas om zijn oog was ontstaan. \u2018Wat kunt u me erover vertellen?\u2019", "Glokta fronste zijn voorhoofd. \u2018Ik ben hier juist om te horen wat u m\u00edj erover kunt vertellen.\u2019", "\u2018Natuurlijk, natuurlijk.\u2019 Kandelau tuitte zijn lippen. \u2018Nou, eh, wat het geslacht van onze ongelukkige vriend aangaat, eh\u2026\u2019 Zijn stem stierf weg.", "\u2018Ja?\u2019", "\u2018Heh, heh, nou, eh, de organen waarmee je dat gemakkelijk zou kunnen bepalen zijn\u2026\u2019 en hij gebaarde naar het vlees op de tafel, felverlicht door de lampen, \u2018\u2026 afwezig.\u2019", "\u2018En dat is de som van uw onderzoek?\u2019", "\u2018Nou, er zijn nog andere dingen: de ringvinger van een man is meestal langer dan zijn wijsvinger, wat bij een vrouw niet altijd zo is, maar, heh, ons overschot heeft niet alle noodzakelijke vingers om zo'n oordeel te vellen. U kunt dus op uw vingers natellen dat het geslacht lastig te bepalen is!\u2019 Hij giechelde nerveus om zijn grapje. Glokta niet.", "\u2018Jong of oud?\u2019", "\u2018Nou, eh, wederom is dat moeilijk te bepalen, vrees ik. De eh\u2026\u2019 de adeptus klopte met zijn tang op het lijk, \u2018tanden hier zijn in goede conditie en eh, de huid die nog over is zou kunnen wijzen op een jongere persoon, maar eh, dit is eigenlijk alleen maar, heh heh\u2026\u2019", "\u2018Maar wat kunt u me w\u00e9l over het slachtoffer vertellen?\u2019", "\u2018Eh, nou\u2026 niets.\u2019 Hij glimlachte verontschuldigend. \u2018Maar ik heb wel een paar interessante ontdekkingen gedaan ten aanzien van de doodsoorzaak!\u2019", "\u2018O, ja?\u2019", "\u2018Ja, kijk hier maar eens!\u2019 Liever niet. Glokta hinkte behoedzaam naar de tafel en tuurde naar de plek waar de oude man naar wees.", "\u2018Ziet u dit? De vorm van de wond?\u2019 De adeptus porde tegen een lap vet.", "\u2018Nee, ik zie het niet,\u2019 zei Glokta. Voor mij is het allemaal \u00e9\u00e9n enorme wond.", "De oude man boog zich met grote ogen naar hem toe. \u2018Menselijk,\u2019 zei hij.", "\u2018We weten dat het een mens is! Dit is een voet!\u2019", "\u2018Nee! Nee! Die tandafdrukken hier\u2026 dat zijn mensenbeten!\u2019", "Glokta keek hem fronsend aan. \u2018Mensenbeten?\u2019", "\u2018Absoluut!\u2019 Kandelaus stralende glimlach stond in scherp contrast met de omgeving. En met het onderwerp van het onderzoek, vind ik persoonlijk. \u2018Dit individu is doodgebeten door een andere persoon en, heh heh, in alle waarschijnlijkheid,\u2019 hij wees triomfantelijk naar de puinhoop op tafel, \u2018gezien de onvolledigheid van het overschot\u2026 gedeeltelijk opgegeten!\u2019", "Glokta staarde de oude man een tijdje aan. Opgegeten? Opgegeten? Waarom moet iedere vraag toch weer tien nieuwe oproepen? \u2018En dat moet ik aan de hoofdlector gaan vertellen?\u2019", "De adeptus lachte zenuwachtig. \u2018Nou, heh heh, het zijn de feiten zoals ik ze zie\u2026\u2019", "\u2018Een persoon, onge\u00efdentificeerd, mogelijk een man, mogelijk een vrouw, ofwel jong ofwel oud, is aangevallen in het park door een onbekende dader, doodgebeten op een afstand van nog geen tweehonderd passen van het koninklijk paleis en gedeeltelijk\u2026 opgegeten?\u2019", "\u2018Eh\u2026\u2019 Kandelau keek ongerust opzij naar de deur. Glokta draaide zich om en fronste zijn voorhoofd. Er was iemand gearriveerd, iemand die hij niet had horen binnenkomen. Een vrouw, die in de schaduwen langs de rand van het felle lampschijnsel stond, met haar armen over elkaar. Een lange vrouw met kort, stekelig rood haar en een zwart masker voor haar gezicht, die met samengeknepen ogen naar Glokta en de adeptus staarde. Een practicus. Maar niet een die ik herken, en vrouwen zijn nogal een zeldzaamheid bij de Inquisitie. Ik zou hebben gedacht\u2026", "\u2018Goedemiddag, goedemiddag!\u2019 Een man beende met kwieke passen naar binnen: mager, kalend, met een lange zwarte jas en een zuinig glimlachje op zijn gezicht. Een akelig bekende man. Goyle, verdomme. Onze nieuwe superieur in Adua, eindelijk aangekomen. Geweldig nieuws. \u2018Inquisiteur Glokta,\u2019 spinde hij, \u2018wat een genoegen om je weer te zien!\u2019", "\u2018Insgelijks, superieur Goyle.\u2019 Klootzak.", "Twee andere gestalten volgden de grijnzende superieur op de hielen, waardoor het felverlichte kamertje ineens behoorlijk vol stond. Een van hen was een gedrongen Kantic met een donkere huid en een grote gouden ring in zijn oor, de ander was een monster van een Noordman met een gezicht als een plaat steen. Hij moest bijna bukken om zich door de deur te persen. Ze droegen allebei een masker en waren van top tot teen in het zwart van practici gehuld.", "\u2018Dit is practicus Vitari,\u2019 zei Goyle grinnikend, wijzend naar de roodharige vrouw, die naar de potten was gelopen en erin tuurde, een voor een, kloppend op het glas waardoor de inhoud wiebelde. \u2018En dit zijn practicus Halim,\u2019 de zuiderling schoof langs Goyle de kamer in, met schichtige ogen die alle kanten op schoten, \u2018en Byre.\u2019 De monsterlijke Noordman keek van ergens bij het plafond op Glokta neer. \u2018In zijn eigen land noemen ze hem Stenensplijter, geloof het of niet, maar ik denk niet dat dat hier zou werken, jij, Glokta? Practicus Stenensplijter, stel je voor!\u2019 Hij lachte zachtjes in zichzelf en schudde zijn hoofd.", "En dit is de Inquisitie? Ik had geen idee dat het circus in de stad was. Ik vraag me af of ze een acrobatennummer hebben. Op elkaars schouders gaan staan of door brandende hoepels springen.", "\u2018Een opmerkelijk uiteenlopende selectie,\u2019 zei Glokta.", "\u2018O ja,\u2019 lachte Goyle. \u2018Ik heb ze opgepikt waar mijn reizen me langs voerden, nietwaar, vrienden?\u2019", "De vrouw haalde haar schouders op terwijl ze langs de potten liep. De donkere practicus knikte. De reusachtige Noordman stond er alleen maar.", "\u2018Waar mijn reizen me ook heen voerden!\u2019 grinnikte Goyle, alsof iedereen met hem had meegelachen. \u2018En ik heb er nog meer! Het is een drukke tijd geweest, moet ik zeggen!\u2019 Hij veegde een traan van pret uit zijn oog terwijl hij naar de tafel midden in de kamer liep. Het leek wel alsof hij alles amusant vond, zelfs het ding dat op tafel lag. \u2018Maar wat is dit allemaal? Een lijk, als ik me niet heel sterk vergis!\u2019 Goyle keek scherp op, met fonkelende ogen. \u2018Een lijk? Een sterfgeval in de stad? Als superieur van Adua valt dat toch zeker onder mij?\u2019", "Glokta maakte een buiging. \u2018Natuurlijk. Ik wist niet dat u er al was, superieur Goyle. Bovendien vond ik dat de ongebruikelijke omstandigheden van dit\u2026\u2019", "\u2018Ongebruikelijk? Ik zie niets ongebruikelijks.\u2019 Glokta zweeg even. Wat voor spelletje speelt die grinnikende idioot?", "\u2018U vindt toch vast ook dat het geweld hier\u2026 uitzonderlijk te noemen is.\u2019", "Goyle haalde theatraal zijn schouders op. \u2018Honden.\u2019", "\u2018Honden?\u2019 vroeg Glokta, die zich niet kon inhouden. \u2018Huishonden die wild zijn geworden, denkt u, of wilde honden die over de muur zijn gekomen?\u2019", "De superieur glimlachte alleen maar. \u2018Wat je wilt, inquisiteur. Wat je wilt.\u2019", "\u2018Ik vrees dat het echt geen honden kunnen zijn geweest,\u2019 begon de Adeptus Fysicus pompeus uit te leggen. \u2018Ik vertelde net aan inquisiteur Glokta\u2026 die beten hier, op de huid hier, ziet u? Dat zijn ongetwijfeld mensenbeten\u2026\u2019", "De vrouw sjokte weg bij de potten, steeds dichter naar Kandelau toe, en ze boog zich voorover tot haar masker zich nog maar op een paar duim afstand van zijn snavelneus bevond. Hij liet zijn stem wegsterven. \u2018Honden,\u2019 fluisterde ze, en vervolgens blafte ze in zijn gezicht.", "De adeptus sprong achteruit. \u2018Nou, ik neem aan dat ik me kan vergissen\u2026 natuurlijk\u2026\u2019 Hij liep achteruit tegen de enorme borstkas van de Noordman aan, die met verrassend veel snelheid recht achter hem was opgedoken. Kandelau draaide zich langzaam om en keek met grote ogen op.", "\u2018Honden,\u2019 verklaarde de reus.", "\u2018Honden, honden, honden,\u2019 neuriede de zuiderling met een zwaar accent.", "\u2018Natuurlijk,\u2019 piepte Kandelau, \u2018honden, natuurlijk, wat dom van me!\u2019", "\u2018Honden!\u2019 riep Goyle uitgelaten, met zijn handen in de lucht. \u2018Het mysterie is opgelost!\u2019 Tot Glokta's verbazing begonnen twee van de drie practici beleefd te applaudisseren. De vrouw klapte niet. Nooit gedacht dat ik superieur Kalyne zou gaan missen, maar plotseling krijg ik een nostalgische bui. Goyle draaide langzaam rond en maakte een diepe buiging. \u2018Mijn eerste dag hier, en ik rol nu al lekker in mijn werk! Dit mag u begraven,\u2019 zei hij met een brede glimlach naar de ineenkrimpende adeptus en een handgebaar naar het lijk. \u2018Dat is maar beter, h\u00e8?\u2019 Hij keek naar de Noordman. \u2018Terug naar de modder, zoals ze in jouw land zeggen!\u2019", "De gigantische practicus gaf er geen enkel blijk van dat iemand iets had gezegd. De Kantic stond daar en draaide de ring in zijn oor steeds rond. De vrouw tuurde naar het karkas op tafel, snuffelend door haar masker. De Adeptus Fysicus stond achteruit tegen zijn potten gedrukt terwijl het zweet van hem af gutste.", "Genoeg van die onzin. Ik heb werk te doen. \u2018Nou,\u2019 zei Glokta stijfjes, strompelend naar de deur, \u2018het mysterie is opgelost. Dan hebt u mij niet meer nodig.\u2019", "Superieur Goyle draaide zich om en keek hem aan, en zijn goede bui was ineens over. \u2018Nee!\u2019 siste hij, terwijl zijn woedende oogjes bijna uit zijn hoofd puilden. \u2018We hebben jou\u2026 niet meer nodig!\u2019"], "Text/chap36.html": ["Ga nooit weddenschappen aan met een magi\u00ebr", "Logen zat in de hete zon, voorovergebogen op een bankje, te zweten.", "De belachelijke kleren die hij droeg hielpen niet bepaald bij dat zweten, of bij wat dan ook, eigenlijk. De broek was niet gemaakt om in te zitten, en het stijve leer prikte pijnlijk in zijn ballen als hij zich probeerde te bewegen.", "\u2018Rotding,\u2019 gromde hij, terwijl hij er voor de twintigste keer aan trok. Quai zag er niet meer op zijn gemak uit in zijn magische uitdossing; door het glinsteren van de gouden en zilveren symbolen leek zijn gezicht alleen maar bleker en zieker, en zijn ogen schichtiger en boller. Hij had de hele ochtend nog amper een woord gezegd. Van hen drie\u00ebn scheen alleen Bayaz zich te vermaken, want hij keek stralend om zich heen naar de menigten op de tribune, en het zonlicht weerkaatste op zijn gebruinde bol.", "Ze vielen in het deinende publiek op als rot fruit en leken even zo populair. Hoewel de banken helemaal volgepakt zaten, was er een kleine, nerveuze ruimte rondom hen ontstaan waar niemand wilde zitten.", "Het lawaai was nog drukkender dan de hitte en de menigte. Logens oren suisden ervan. Hij moest zich inhouden om zijn handen niet over zijn oren te slaan en onder de bank te duiken om dekking te zoeken. Bayaz boog zich naar hem toe. \u2018Gingen jouw duels ook zo?\u2019 Hij moest schreeuwen, ook al bevond zijn mond zich vlak bij Logens oor.", "\u2018Huh.\u2019 Zelfs die keer toen Logen tegen Rudd Drieboom had gevochten, toen een groot deel van Bethods leger in een halve cirkel om hen heen was komen staan roepen en schreeuwen en met hun wapens op hun schild rammen, toen de muren van Uffrith boven hen vol stonden met toeschouwers, was zijn publiek niet half zo groot of half zo lawaaiig geweest. Niet meer dan dertig man waren erbij toen hij Shama Harteloos doodde en vervolgens slachtte als een varken. Logen grimaste en trok zijn schouders nog hoger op bij die herinnering. Hakken en hakken, en het bloed van zijn vingers likken terwijl de Hondman in afgrijzen toekeek en Bethod lachte en hem aanmoedigde. Hij kon het bloed nu nog proeven, en hij veegde huiverend zijn mond af.", "Er waren zoveel minder mensen geweest, maar de inzet was zoveel hoger geweest. De levens van de vechters, om te beginnen, en het eigendom van land, van dorpen, van steden, de toekomst van hele clans. Toen hij tegen Tul Duru had gevochten, stonden er niet meer dan honderd toeschouwers omheen, maar misschien had het lot van het hele noorden wel afgehangen van dat bloedige half uur. Als hij toen verloren had, als de Donderkop hem had gedood, zou dan alles nog hetzelfde zijn? Als Zwarte Douw, of Harding Grim, of een van die anderen hem in de modder had gestopt, zou Bethod dan nu ook een gouden hoed hebben en zichzelf koning noemen? Zou de Unie dan ook in oorlog zijn met het noorden? De gedachte bezorgde hem hoofdpijn. Nog meer.", "\u2018Alles goed?\u2019 vroeg Bayaz.", "\u2018Hmm,\u2019 mompelde Logen, maar hij huiverde, zelfs in de hitte. Waarom waren al die mensen hier? Alleen om zich te laten vermaken. Niet veel mensen zouden Logens gevechten vermakelijk hebben gevonden, behalve Bethod misschien. Maar weinig anderen. \u2018Dit lijkt niet op mijn gevechten,\u2019 mompelde hij in zichzelf.", "\u2018Wat zeg je?\u2019 vroeg Bayaz.", "\u2018Niks.\u2019", "\u2018Uh.\u2019 De oude man keek tevreden naar de menigte en krabde in zijn korte grijze baard. \u2018Wie denk jij dat er gaat winnen?\u2019", "Het kon Logen eigenlijk niet zoveel schelen, maar elke afleiding van zijn herinneringen was hem welkom. Hij tuurde in de omheining waar de twee vechters zich voorbereidden, niet ver van de plek waar hij zat. De knappe, trotse jongeman die ze bij de poort hadden ontmoet was er een van. De andere was een zware, sterk uitziende kerel, met een dikke nek en een bijna verveelde blik.", "Hij haalde zijn schouders op. \u2018Ik weet hier niks van.\u2019", "\u2018Wat? Jij? De Bloedige Negen? Een kampioen die tien duels heeft gewonnen? De meest gevreesde man in het hele noorden? Geen mening? Gevechten van man tegen man zijn toch op de hele wereld hetzelfde?\u2019", "Logen grimaste en likte over zijn lippen. De Bloedige Negen. Dat lag ver achter hem, maar wat hem betrof niet ver genoeg. Zijn mond smaakte nog steeds naar metaal, naar zout, naar bloed. Iemand aantikken met een zwaard of hem openhakken, dat was nauwelijks hetzelfde, maar hij keek nog eens naar de twee deelnemers. De trotse jongeman stroopte zijn mouwen op, raakte zijn tenen aan, draaide zijn lichaam heen en weer, zwaaide zijn armen rond in snelle windmolens. Een strenge oude soldaat in een smetteloos rood uniform keek toe. Een lange, ongerust kijkende man gaf de vechter twee dunne zwaarden aan, de een langer dan de ander, en hij zwiepte er met indrukwekkend veel snelheid mee rond in de lucht, zodat de klingen fonkelden.", "Zijn tegenstander stond tegen het houten hek van de omheining geleund. Hij strekte zijn stierennek van de ene naar de andere kant, zonder veel haast, terwijl hij met lome ogen om zich heen keek.", "\u2018Wie is wie?\u2019 vroeg Logen.", "\u2018Die pompeuze sukkel van de poort is Luthar. De vent die half slaapt, dat is Gorst.\u2019", "Het was duidelijk naar wie de voorkeur van het publiek uitging. Luthars naam was vaak te horen in het geroezemoes, en elke beweging van zijn dunne zwaarden werd begroet met gejuich en geklap. Hij zag er snel uit, en lenig, en slim, maar de grote man die onderuitgezakt stond te wachten straalde iets dodelijks uit, iets duisters in zijn geloken ogen. Logen zou liever tegen Luthar vechten, ondanks zijn snelheid. \u2018Ik denk Gorst.\u2019", "\u2018Gorst, echt?\u2019 Bayaz\u2019 ogen fonkelden. \u2018Wat dacht je van een weddenschapje?\u2019", "Logen hoorde Quai geschrokken inademen. \u2018Ga nooit weddenschappen aan met een magi\u00ebr,\u2019 fluisterde de leerling.", "Logen dacht niet dat het kwaad kon. \u2018Waar moet ik nou om wedden?\u2019 Bayaz haalde zijn schouders op. \u2018Nou, om de eer dan gewoon?\u2019", "\u2018Als je wilt.\u2019 Zo veel eer had Logen nooit gehad, en het weinige dat hij had, wilde hij gerust verliezen.", "\u2018Bremer dan Gorst!\u2019 Het halfhartige applaus werd gesmoord door een lawine van gesis en boegeroep toen de grote os naar zijn plek beende, met zijn half gesloten ogen op de grond gericht en zijn grote, zware ijzers bungelend in zijn grote, zware handen. Tussen zijn kortgeknipte haar en de kraag van zijn hemd, waar zijn nek had moeten zitten, was niets anders te zien dan een dikke rol spieren.", "\u2018Lelijke klootzak,\u2019 mompelde Jezal in zichzelf terwijl hij hem nakeek. \u2018Stomme, lelijke klootzak.\u2019 Maar zijn gescheld ontbeerde overtuiging, zelfs in zijn eigen oren. Hij had die man drie keer zien vechten en drie goede tegenstanders in de pan zien hakken. Een van hen lag een week later nog altijd gewond in bed. Jezal had de afgelopen paar dagen specifiek getraind om zich te wapenen tegen de lompe stijl van Gorst. Varuz en West hadden met bezemstelen naar hem uitgehaald terwijl hij die probeerde te ontwijken. Meer dan eens had een van hen contact gemaakt, en Jezal had nog steeds blauwe plekken.", "\u2018Gorst?\u2019 herhaalde de arbiter klaaglijk, in een poging nog iets van applaus van het publiek los te krijgen, maar ze wilden er niets van weten. Het boegeroep werd alleen maar luider, en hier en daar joelden mensen of hekelden ze hem toen hij zijn plek innam.", "\u2018Domme os!\u2019", "\u2018Ga terug naar je boerderij, voor de ploeg staan!\u2019", "\u2018Bremer de bruut!\u2019 en meer van zulks.", "De rijen mensen strekten zich uit, en strekten zich uit, tot in het oneindige. Iedereen was hier. Iedereen ter wereld, zo leek het wel. Elke burger in de stad zat rond de buitenranden. Elke heer, ambachtsman en handelaar opeengepakt op de middelste banken. Elke edelman of jonkvrouw in de Agriont zat vooraan, van vijfde zoons van hooggeboren niemendallen tot de grote magnaten van de Open en Gesloten Raad. De koninklijke loge zat vol: de koningin, de twee prinsen, heer Hoff, prinses Terez. De koning leek zelfs ook een keer wakker te zijn, een ware eer, en hij staarde verwonderd rond met zijn uitpuilende ogen. Ergens daarbuiten zaten Jezals vader en broers, zijn vrienden en medeofficieren, iedereen die hij kende, min of meer. En Ardee ook, hoopte hij\u2026", "Al met al was het nogal een publiek.", "\u2018Jezal dan Luthar!\u2019 brulde de arbiter. Het geroezemoes van de menigte zwol aan tot een storm van gejuich, een donderende golf van aanmoediging. Het geroep en geschreeuw galmde en echode door de arena, en Jezal kreeg er hoofdpijn van.", "\u2018Kom op, Luthar!\u2019", "\u2018Luthar!\u2019", "\u2018Vermoord die rotzak!\u2019 en meer van zulks.", "\u2018Je mag aan de bak, Jezal,\u2019 fluisterde maarschalk Varuz in zijn oor, voordat hij hem op zijn rug sloeg en hem voorzichtig een zetje in de richting van de ring gaf. \u2018En veel succes!\u2019", "Jezal liep als verdoofd naar de ring, terwijl het lawaai van de menigte op zijn oren indreunde tot het wel leek alsof zijn hoofd zou ontploffen. De training van de afgelopen paar maanden schoot door zijn hoofd. Het hardlopen, het zwemmen, het werk met de zware balk. De oefengevechten, de evenwichtsbalk, de eindeloze vormen. De straffen, de studie, het zweten en de pijn. Alleen maar zodat hij hier kon staan. Zeven touch\u00e9s. De eerste tot vier. Hier kwam het allemaal op neer.", "Hij nam zijn positie tegenover Gorst in en staarde in die geloken ogen. Ze keken terug, koel en kalm, en leken bijna dwars door hem heen te kijken, alsof hij er helemaal niet was. Dat ergerde hem, en hij zette zijn gedachten uit zijn hoofd en hief zijn nobele kin. Hij zou die lompe kerel niet de overhand laten krijgen. Dat kon hij niet laten gebeuren. Hij zou al die mensen zijn afkomst en vaardigheid laten zien, en zijn karakter. Hij was Jezal dan Luthar. Hij zou winnen. Het was een onweerlegbaar feit. Hij wist het.", "\u2018Begin!\u2019", "Van de eerste aanval stond hij te duizelen. Zijn concentratie was gebroken, en zijn houding, en bijna ook zijn pols. Hij had Gorst natuurlijk wel zien schermen, als je het zo kon noemen, dus hij wist dat die zwaaiend naar voren zou komen, maar niets had hem kunnen voorbereiden op dat eerste, dreunende contact. De menigte slaakte net als hij een kreet toen hij wankel achteruitstapte. Al zijn zorgvuldig voorbereide plannen, al het zorgvuldig advies van Varuz, gingen in rook op. Hij grimaste van pijn en schrik terwijl zijn arm nog natrilde van de kracht van de klap, zijn oren nog suisden van het lawaai ervan, en zijn mond hing open terwijl zijn knie\u00ebn knikten.", "Het was niet bepaald een veelbelovend begin, maar de volgende aanval kwam vrij snel na de eerste, omlaagsuizend met nog meer kracht. Jezal sprong opzij en glipte weg, proberend ruimte te krijgen en zichzelf extra tijd te geven. Hij moest een of andere tactiek verzinnen, een truc om die meedogenloze stortvloed van zwiepend metaal tegen te houden. Maar Gorst was niet van plan hem tijd te geven. Hij gromde, en zijn lange ijzer begon alweer aan de volgende onhoudbare boog omlaag.", "Jezal dook waar hij kon, blokkeerde waar hij dat niet kon, en zijn polsen deden nu al pijn van de onophoudelijke bestraffing. Om te beginnen hoopte hij dat Gorst moe zou worden. Niemand kon lang zo met die klompen metaal rondzwaaien. Straks zou het hoge tempo zijn tol van de grote man vergen en zou hij langzamer worden, inzakken, en dan zouden de zware ijzers hun gif kwijtraken. Dan zou Jezal hardnekkig terugvechten, zijn tegenstander uitputten en winnen. De Agriont zou scheuren door het gejuich van de menigte. Een klassiek verhaal van een onverwachte overwinning.", "Alleen werd Gorst niet moe. Die kerel was een machine. Na een paar minuten was er nog niet het geringste spoortje vermoeidheid in die ogen te zien. Er was weinig van wat voor soort emotie dan ook te zien, in die zeldzame momenten dat Jezal zijn blik durfde af te wenden van de flitsende zwaarden. Het grote, lange ijzer zwaaide, zwaaide, zwaaide in woeste kringen, het korte ijzer was er steeds om zwakke aanvallen die Jezal tussendoor wist te doen af te slaan, en ze aarzelden of zakten geen moment. De kracht van de slagen nam niet af, het gegrom kwam met evenveel energie uit Gorsts keel als daarvoor. Het publiek kreeg niets om voor te juichen en zat enkel boos te mompelen. Jezal voelde nu dat zijn benen trager werden, dat het zweet op zijn voorhoofd stond, dat hij zijn grip op zijn ijzers begon te verliezen.", "Hij zag het van een mijl afstand aankomen, maar hij kon er niets tegen doen. Hij was achteruitgelopen tot hij bij de rand van de ring stond. Hij had geblokkeerd en gepareerd tot hij geen gevoel meer in zijn vingers had. Deze keer, toen hij zijn pijnlijke arm optilde en de klap van metaal op metaal klonk, glipte een van zijn vermoeide voeten weg en tuimelde hij met een gil de ring uit. Hij belandde op zijn zij en zijn korte ijzer vloog uit zijn spastisch verkrampende hand. Zijn gezicht sloeg tegen de grond en hij kreeg een korrelige mondvol zand. Het was een pijnlijke en beschamende val, maar hij was te moe en te gebutst om heel erg teleurgesteld te zijn. Hij was bijna opgelucht dat de straf in ieder geval voorlopig voorbij was.", "\u2018E\u00e9n punt voor Gorst!\u2019 schreeuwde de arbiter. Een paar mensen klapten, maar ze werden overstemd door minachtend geroep. De grote man scheen het amper te merken toen hij met gebogen hoofd terugschuifelde naar zijn plek en zich voorbereidde op de volgende ronde.", "Jezal rolde zich langzaam op handen en knie\u00ebn, strekte zijn pijnlijke handen en nam de tijd bij het opstaan. Hij moest even rustig ademen en zich voorbereiden, een of andere strategie verzinnen. Gorst wachtte op hem: groot, zwijgend, roerloos. Jezal klopte het zand van zijn hemd terwijl hij koortsachtig nadacht. Hoe moest hij die vent verslaan? Hoe? Hij liep behoedzaam terug naar zijn plek en hief zijn ijzers.", "\u2018Begin!\u2019", "Deze keer kwam Gorst met nog meer geweld naar voren, hakkend alsof hij tarwe oogstte, waardoor Jezal door de cirkel moest dansen. E\u00e9n slag passeerde zo dicht langs zijn linkerkant dat hij de wind ervan op zijn wang voelde. De volgende miste hem op even korte afstand, maar dan aan de rechterkant. Toen haalde Gorst zijdelings uit naar zijn hoofd en zag Jezal een kans. Hij dook onder Gorsts arm door, en hij dacht te voelen dat diens wapen langs de haren op zijn hoofd streek. Hij overbrugde de afstand tussen hen toen het lange ijzer doorzwaaide en op de terugweg bijna de arbiter in het gezicht raakte, waardoor Gorsts flank zo goed als onverdedigd was.", "Jezal sprong op die grote rotzak af, ervan overtuigd dat hij er eindelijk door was, wetend dat hij een punt ging scoren. Maar Gorst ving zijn aanval met zijn korte ijzer op en dwong hem opzij, waarbij de handbeschermers van de twee klingen langs elkaar schraapten en aan elkaar vast haakten. Jezal haalde woest naar hem uit met zijn korte ijzer, maar op een of andere manier blokkeerde Gorst dat ook, door net op tijd zijn andere zwaard omhoog te brengen, Jezals kling op te vangen en voor zijn borst tegen te houden.", "Even zaten hun vier ijzers met knarsende gevesten tegen elkaar geklemd en bevonden hun gezichten zich vlak bij elkaar. Jezal grauwde als een hond, met ontblote tanden en zijn gezichtsspieren strak als een masker. Gorsts zware gelaatstrekken lieten weinig tekenen van inspanning zien. Hij zag eruit alsof hij stond te pissen: een doodnormale en lichtelijk wansmakelijke taak die hij gewoon zo snel mogelijk achter de rug wilde hebben.", "Terwijl hun wapens in elkaar gehaakt zaten en Jezal uit alle macht duwde, waren al zijn goed getrainde spieren gespannen: zijn benen duwden tegen de grond, zijn buik was aangespannen om zijn armen te draaien, zijn armen waren aangespannen om zijn handen te duwen, zijn handen grepen de gevesten van zijn ijzers vast als de grimmige dood. Elke spier, elke pees, elke vezel. Hij wist dat hij de betere positie had, dat de grote man uit balans was, als hij hem maar een stapje achteruit kon duwen\u2026 een heel klein stukje\u2026", "Gedurende dat moment zaten hun ijzers in elkaar gehaakt, maar toen liet Gorst zijn schouder zakken, gromde en smeet Jezal aan de kant als een kind dat een saai stuk speelgoed aan de kant smijt.", "Hij tuimelde achterover met zijn mond en ogen wijd open van verbazing, zijn voeten trappelend in het stof, al zijn aandacht erop gericht rechtop te blijven staan. Hij hoorde Gorst weer grommen en constateerde ontsteld dat het lange ijzer alweer op hem af kwam suizen. Hij was niet in de positie om te ontwijken, en daar was hoe dan ook geen tijd voor. Hij deed instinctief zijn linkerarm omhoog, maar de dikke, botte kling rukte zijn korte ijzer weg als een strootje op de wind en raakte zijn ribben. De lucht werd uit zijn longen geperst, met een jammerende pijnkreet die een paar keer door de stille arena galmde. Zijn benen zakten onder hem door en hij viel op de grond, met slappe armen en benen, zuchtend als een kapotte blaasbalg.", "Deze keer klonk er niet eens een beetje applaus. De menigte brulde hatelijk, uit alle macht boe roepend en sissend naar Gorst terwijl hij terugliep naar de omheining.", "\u2018Verdomme, Gorst, stuk tuig dat je bent!\u2019", "\u2018Sta op, Luthar! Pak hem!\u2019", "\u2018Ga naar huis, bruut!\u2019", "\u2018Verrekte wilde!\u2019", "Hun gesis maakte plaats voor halfhartig gejuich toen Jezal opkrabbelde van het gras. Zijn hele linkerzij was beurs. Hij zou hebben gegild van pijn, als hij nog adem in zijn lijf had gehad. Ondanks al zijn inspanningen, al zijn training, was Gorst te hoog gegrepen, en hij wist het. Bij de gedachte om dit volgend jaar allemaal nog een keer te doen moest hij bijna kotsen. Hij deed zijn best om nonchalant te lijken terwijl hij terugging naar de omheining, maar hij kon het niet helpen dat hij zich in zijn stoel liet vallen toen hij daar was, zijn gebutste ijzers op de grond liet kletteren en naar adem snakte.", "West boog zich over hem heen en tilde zijn hemd op om de schade in ogenschouw te nemen. Jezal tuurde angstig omlaag, half in de verwachting dat er een groot gat in zijn lijf zou zitten, maar er zat alleen een lelijke rode striem over zijn ribben, waaromheen het al een beetje blauw werd.", "\u2018Niks gebroken?\u2019 vroeg maarschalk Varuz, die over Wests schouder keek.", "Jezal hield zijn tranen in toen de majoor in zijn zij porde. \u2018Ik geloof het niet, maar verdomme!\u2019 West smeet walgend zijn handdoek op de grond. \u2018Noemen ze dit een mooie sport? Is er geen regel tegen die zware ijzers?\u2019", "Varuz schudde grimmig zijn hoofd. \u2018Ze moeten allemaal dezelfde lengte hebben, maar er is geen regel voor het gewicht. Ik bedoel, waarom zou iemand zware ijzers willen gebruiken?\u2019", "\u2018Nou, dat weten we nu, h\u00e8?\u2019 snauwde West. \u2018Weet u zeker dat we hier geen einde aan moeten maken, voordat die klootzak zijn kop afhakt?\u2019", "Varuz negeerde hem. \u2018Luister,\u2019 zei de oude maarschalk, die bukte om Jezal in de ogen te kunnen kijken. \u2018Het is de beste van zeven touch\u00e9s! Eerste tot vier! Er is nog tijd!\u2019", "Tijd voor wat? Om zich in twee\u00ebn te laten hakken, bot ijzer of niet? \u2018Hij is te sterk!\u2019 hijgde Jezal.", "\u2018Te sterk? Niemand is te sterk voor jou!\u2019 Maar zelfs Varuz leek te twijfelen. \u2018Er is nog tijd! Je kunt hem verslaan!\u2019 De oude maarschalk trok aan zijn snor. \u2018Je kunt hem verslaan!\u2019", "Maar Jezal hoorde hem niet vertellen hoe.", "Glokta begon te vrezen dat hij zou stikken, zo verschrikkelijk moest hij zijn lachen inhouden. Hij probeerde iets te bedenken wat hij liever zou zien dan Jezal dan Luthar die door de schermring werd gemept, maar er schoot hem niets te binnen. De jongeman grimaste terwijl hij op het nippertje een felle uithaal blokkeerde. Hij had zijn linkerkant helemaal niet goed onder controle sinds hij die klap tegen zijn ribben had gekregen, en Glokta voelde zijn pijn bijna. En, jongens, wat is het leuk om eens de pijn van een ander te voelen. Het publiek mokte, stil en broedend terwijl Gorst met brute slagen hun lieveling in de pan hakte, en Glokta giechelde proestend, door opeengeklemde lippen.", "Luthar was snel en flitsend en hij bewoog goed als hij de ijzers zag aankomen. Een competente vechter. Goed genoeg om een Wedstrijd te winnen, ongetwijfeld, in een gemiddeld jaar. Snelle voeten en snelle handen, maar zijn geest is niet zo scherp als hij zou kunnen zijn. Als hij zou moeten zijn. Hij is te voorspelbaar.", "Gorst was iets heel anders. Hij scheen maar te zwaaien en te zwaaien zonder erbij na te denken. Maar Glokta wist beter. Hij heeft een heel nieuwe aanpak. Vroeger was het altijd prik, prik. Volgend jaar tijdens de Wedstrijd zal iedereen staan te hakken met die grote, zware ijzers. Glokta vroeg zich terloops af of hij Gorst zou hebben kunnen verslaan, toen hij nog op zijn best was. Het zou wel een gevecht zijn geweest dat het bekijken waard was, een heel stuk beter dan deze ongelijke strijd.", "Gorst weerde met groot gemak een paar zwakke aanvallen af. Maar Glokta grimaste en het publiek siste toen Luthar op het nippertje een volgende enorme houw wist te pareren en hij door de kracht ervan bijna omver werd gekegeld. De volgende aanval kon hij niet voorkomen, want hij stond al aan het randje van de ring, en hij was gedwongen achteruit te springen op het zand.", "\u2018Drie tegen nul!\u2019 schreeuwde de arbiter.", "Glokta schudde van pret toen hij Luthar gefrustreerd in de grond zag hakken, met een uitbarstinkje van zand, terwijl zijn bleke gezicht een masker van zelfmedelijden was. Tjongejonge, kapitein Luthar, het wordt straks vier tegen nul. Een nederlaag. Een afgang. Misschien leert die jammerende etterbak hier wat nederigheid van. Sommige lui knappen op van een goed pak slaag. Kijk maar naar mij, h\u00e8?", "\u2018Begin!\u2019", "De vierde ronde begon precies zoals de derde was ge\u00ebindigd. Met Luthar die in de pan wordt gehakt. Glokta zag dat de man het niet meer wist. Zijn linkerarm bewoog langzaam, gepijnigd, en zijn voeten waren traag. Een volgende verdovende klap raakte zijn lange ijzer, zodat hij weer terugwankelde naar de rand van de ring, uit zijn evenwicht gebracht en hijgend. Gorst hoefde zijn aanval alleen maar een klein stukje door te zetten. En ergens heb ik het vermoeden dat hij zich niet inhoudt als hij v\u00f3\u00f3r staat. Glokta pakte zijn stok en duwde zichzelf overeind. Iedereen kon zien dat het afgelopen was, en hij had geen zin om in de drukte terecht te komen als alle teleurgestelde toeschouwers tegelijk wilden vertrekken.", "Gorsts zware, lange ijzer zoefde door de lucht. De genadeklap, ongetwijfeld. Luthars enige optie was om te proberen het wapen te blokkeren, maar dan zou hij uit de ring worden geslingerd. Of misschien hakt hij dwars door zijn dikke kop. Dat valt te hopen. Glokta glimlachte en draaide zich al half om.", "Maar vanuit zijn ooghoek zag hij dat de slag op een of andere manier mis was. Gorst knipperde met zijn ogen toen zijn lange ijzer tegen de grond sloeg en gromde toen Luthar zijn been raakte met een steek vanuit de linkerhand. Het was meer emotie dan hij de hele dag had getoond.", "\u2018E\u00e9n voor Luthar!\u2019 schreeuwde de arbiter even later, en hij kon de verbazing niet helemaal uit zijn stem weren.", "\u2018Nee,\u2019 mompelde Glokta in zichzelf terwijl de menigte rondom in woest applaus uitbrak. Nee. Hij had in zijn jeugd honderden rondes gevochten en er duizenden gezien, maar hij had nog nooit zoiets meegemaakt, nog nooit iemand zo snel zien bewegen. Luthar was een goede zwaardvechter, dat wist hij. Maar niemand is z\u00f3 goed. Hij fronste zijn voorhoofd toen hij de twee finalisten uit hun tweede rust zag komen en hun positie in zag nemen.", "\u2018Begin!\u2019", "Luthar was een heel ander mens. Hij viel Gorst aan met furieuze, bliksemsnelle slagen en gaf hem geen tijd meer om de aanval in te zetten. Nu was het de grote man die tot het uiterste op de proef scheen te worden gesteld: blokkerend, duikend, proberend buiten het bereik van de ander te blijven. Het leek wel alsof ze stiekem de oude Luthar hadden weggehaald en die hadden vervangen door een heel andere man: zijn sterkere, snellere, zelfverzekerdere tweelingbroer.", "Nu ze zo lang niets hadden gehad om voor te juichen, ging het publiek schreeuwen en roepen als een dolle. Glokta deelde niet in hun enthousiasme. Er klopt hier iets niet. Er is iets mis. Hij keek naar de gezichten om zich heen, maar niemand anders had in de gaten dat er iets mis was. Ze zagen alleen wat ze wilden zien: Luthar die de lelijke bruut spectaculair en terecht op zijn donder gaf. Glokta's blik gleed speurend langs de banken, niet wetend waar hij naar zocht.", "Bayaz, zogenaamd. Bijna vooraan zat hij, voorovergebogen terwijl hij geconcentreerd naar de twee strijders staarde, met zijn \u2018leerling\u2019 en de Noordman met de littekens naast zich. Niemand anders zag het, iedereen keek naar de vechters in de ring, maar Glokta zag het wel. Hij wreef in zijn ogen en keek nog eens. Hier klopt iets niet.", "\u2018Je kunt \u00e9\u00e9n ding zeggen over de Eerste van Magi\u00ebrs, namelijk dat hij een valsspelende rotzak is,\u2019 gromde Logen.", "Bayaz had een klein lachje op zijn lippen terwijl hij het zweet van zijn voorhoofd depte. \u2018Wie heeft ooit iets anders beweerd?\u2019", "Luthar zat in de nesten. Zwaar. Telkens als hij een van die harde slagen blokkeerde, klapten zijn ijzers verder achterover en leken zijn polsen slapper. Telkens als hij dook, werd hij iets verder achteruitgedreven naar de rand van de ring.", "Toen het einde overduidelijk leek, zag Logen vanuit zijn ooghoek de lucht boven Bayaz\u2019 schouders gaan trillen, zoals op de weg toen de bomen in brand vlogen, en hij kreeg dat vreemde, trekkerige gevoel in zijn buik.", "Luthar scheen plotseling nieuwe kracht te hebben gevonden. Hij ving de volgende klap op het gevest van zijn korte zwaard op. Even daarvoor zou het door zo'n klap uit zijn hand zijn gevlogen. Nu hield hij het andere wapen even tegen en smeet het toen met een kreet aan de kant, duwde zijn tegenstander uit zijn evenwicht en sprong naar voren, plotseling in de aanval.", "\u2018Als je bij een duel in het noorden wordt betrapt op valsspelen,\u2019 gromde Logen hoofdschuddend, \u2018dan kerven ze een bloedig kruis in je buik en rukken je ingewanden eruit.\u2019", "\u2018Gelukkig dan maar voor mij,\u2019 mompelde Bayaz door opeengeklemde tanden, zonder zijn blik van de vechters af te wenden, \u2018dat we niet meer in het noorden zijn.\u2019 Er lagen al zweetdruppeltjes op zijn kale hoofd, die in dikke druppels langs zijn wangen dropen. Hij had zijn vuisten gebald en hij trilde van inspanning.", "Luthar sloeg fel toe, steeds opnieuw, en zijn zwaarden waren een waas. Gorst gromde en kreunde terwijl hij de slagen afweerde, maar Luthar was nu te snel voor hem, en te sterk. Hij dreef hem genadeloos door de ring, zoals een waanzinnige hond een koe zou kunnen opjagen.", "\u2018Gewoonweg aan 't valsspelen,\u2019 gromde Logen nog eens toen Luthars wapen flitsend rondzwaaide en een rode streep over Gorsts wang trok. Een paar druppels bloed spetterden over het publiek links van Logen, en ze barstten spontaan in gejuich uit. Dat, heel eventjes, leek een beetje op zijn eigen duels. De kreet van de arbiter, dat de stand gelijk was, was maar amper te verstaan. Gorst fronste lichtjes en drukte zijn hand tegen zijn wang.", "Boven het lawaai uit hoorde Logen nog net Quai fluisteren: \u2018Ga nooit weddenschappen aan met een magi\u00ebr\u2026\u2019", "Jezal wist wel dat hij goed was, maar hij had nooit gedroomd dat hij z\u00f3 goed kon zijn. Hij was fel als een kat, wendbaar als een vlieg, sterk als een beer. Zijn ribben deden geen pijn meer, zijn polsen deden geen pijn meer, elk spoortje vermoeidheid had hem verlaten, elk spoortje twijfel. Hij was vreesloos, weergaloos, onstuitbaar. Het applaus donderde rondom hem en toch kon hij elk woord verstaan en elk detail van elk gezicht in de menigte zien. Zijn hart pompte tintelend vuur rond in plaats van bloed, zijn longen zogen de wolken zelf naar binnen.", "Hij nam niet eens de moeite om te gaan zitten tijdens de rust, zo graag wilde hij weer de ring in. De stoel was een belediging. Hij luisterde niet naar wat West en Varuz zeiden. Ze waren niet van belang. Kleine mensjes, ver beneden hem. Ze staarden naar hem met verhitte gezichten, stomverbaasd, en terecht.", "Hij was de grootste zwaardvechter ooit.", "Die kreupele Glokta kon niet weten hoezeer hij gelijk had gehad: Jezal hoefde alleen maar zijn best te doen, zo scheen het, en dan kon hij alles krijgen wat hij wilde. Hij grinnikte terwijl hij terugdanste naar zijn positie. Hij lachte toen hij de menigte hoorde juichen. Hij glimlachte naar Gorst toen hij de ring weer in stapte. Alles was precies zoals het hoorde te zijn. Die ogen waren nog altijd geloken, loom boven het kleine rode sneetje dat Jezal hem had bezorgd, maar er was nu ook iets anders in te zien: een spoortje schok, behoedzaamheid, respect. En terecht.", "Er was niets wat Jezal niet kon. Hij was onverslaanbaar. Hij was onhoudbaar. Hij was\u2026", "\u2018Begin!\u2019", "\u2026 volkomen verloren. De pijn schoot door zijn zij, en hij slaakte een kreet. Plotseling was hij weer bang, en moe, en zwak. Gorst gromde en begon weer met zijn woeste aanvallen. De ijzers in Jezals handen trilden en hij sprong op als een geschrokken konijn. Het meesterschap was verdwenen, en de anticipatie, en de moed, en Gorsts aanval was bruter dan ooit. Hij voelde een vreselijke steek van wanhoop toen zijn lange ijzer uit zijn tintelende vingers werd gerukt, door de lucht vloog en tegen de omheining belandde. Jezal werd op zijn knie\u00ebn geknuppeld. Het publiek schreeuwde. Het was allemaal voorbij\u2026", "\u2026 Het was nog niet voorbij. Het wapen suisde naar hem omlaag. De genadeslag. Het leek te zweven. Langzaam, langzaam, alsof het door een laag honing kwam. Jezal glimlachte. Het kostte hem geen enkele moeite het wapen met zijn korte ijzer opzij te meppen. De kracht stroomde weer door hem heen. Hij sprong omhoog, duwde Gorst weg met zijn vrije hand, sloeg een volgende aanval af, en toen nog een, terwijl zijn ene zwaard al het werk deed, met tijd over. De arena was ademloos stil, op het snelle gekletter van de ijzers na. Rechts en links, rechts en links ging het korte ijzer, sneller flitsend dan het oog kon volgen, sneller dan hij kon denken, bijna alsof hij erdoor werd meegesleept.", "Er klonk een gekrijs van metaal op metaal toen hij Gorsts gebutste lange ijzer uit zijn hand rukte, toen nog een terwijl zijn wapen naar de andere schoot en hetzelfde deed met zijn korte ijzer. Even was het volkomen stil. De grote man, ontwapend en met zijn hakken helemaal op de rand van de ring, keek Jezal aan. Het publiek zweeg.", "Toen bracht Jezal langzaam zijn korte ijzer omhoog, dat plotseling een ton leek te wegen, en gaf Gorst er een zachte por mee in zijn ribben.", "\u2018Huh,\u2019 zei de grote man zachtjes, en hij trok zijn wenkbrauwen omhoog.", "Op dat moment brak het publiek uit in een donderend applaus. Het geluid ging maar door, steeds luider, en spoelde in golven over Jezal heen. Nu hij klaar was, voelde hij zich onbeschrijflijk uitgeput. Hij deed wankel zijn ogen dicht, liet zijn zwaard uit zijn gevoelloze hand vallen en zonk op zijn knie\u00ebn. Hij was de uitputting voorbij. Het leek wel alsof hij de energie van een hele week in die paar momenten had opgebruikt. Zelfs knielen was een inspanning die hij niet lang zou kunnen volhouden, en als hij viel, wist hij niet of hij ooit nog zou kunnen opstaan.", "Maar toen voelde hij dat sterke handen hem onder zijn armen grepen en werd hij opgetild. Het lawaai van de menigte werd nog oorverdovender toen hij de lucht in ging. Hij deed zijn ogen open; wazige kleuren schoten voor hem langs toen hij werd omgedraaid. Zijn hoofd bonsde ervan. Hij zat op iemands schouders. Een hoofd met korte stoppelharen. Gorst. De grote man had hem opgetild zoals een vader een kind zou optillen, toonde hem aan het publiek, naar hem opkijkend met een brede, lelijke glimlach. In weerwil van zichzelf glimlachte Jezal terug. Het was al met al een vreemd moment.", "\u2018Luthar is de winnaar!\u2019 riep de arbiter nodeloos, amper verstaanbaar. \u2018Luthar wint!\u2019", "Het gejuich was omgeslagen in een ritmisch geroep: \u2018Luthar! Luthar! Luthar!\u2019 De arena beefde ervan. Het duizelde Jezal. Het leek wel wat op dronken zijn. Dronken van de overwinning. Dronken van jezelf.", "Gorst liet hem weer op de grond zakken toen het gejuich van de menigte begon weg te sterven. \u2018Je hebt me verslagen,\u2019 zei hij met een brede grijns. Zijn stem klonk vreemd hoog en zacht, bijna als die van een vrouw. \u2018Eerlijk en wel. Ik wil je graag als eerste feliciteren.\u2019 Hij knikte met zijn grote hoofd en glimlachte weer, zonder een spoortje bitterheid wrijvend over de snee onder zijn oog. \u2018Je hebt het verdiend,\u2019 zei hij, en hij stak zijn hand uit.", "\u2018Dank je.\u2019 Jezal glimlachte zuur en kneep zo kort mogelijk in die enorme klauw, en toen draaide hij zich om naar de omheining. Natuurlijk verdiende hij het, verdomme, en hij mocht hangen als hij die smeerlap nog in zijn glorie zou laten delen.", "\u2018Dapper gedaan, jongen, dapper gedaan!\u2019 schuimde maarschalk Varuz. Hij sloeg Jezal op de schouder toen die zich op slappe benen terug wist te slepen naar de stoel. \u2018Ik wist dat je het kon!\u2019", "West grijnsde en gaf hem een handdoek. \u2018Hier zullen ze het nog jaren over hebben.\u2019", "Er kwamen nog anderen naar voren om hem te feliciteren, hangend over de omheining. Een waas van glimlachende gezichten, en daartussen dat van Jezals vader, stralend van trots. \u2018Ik wist dat je het kon, Jezal! Nooit getwijfeld! Nog geen minuut! Je hebt onze familie eer gebracht!\u2019 Jezal zag dat zijn oudere broer helemaal niet zo blij keek. Hij had de gebruikelijke saaie, afgunstige uitdrukking op zijn gezicht, zelfs tijdens Jezals moment van triomf. Die saaie, jaloerse rotzak. Kon hij niet eens blij zijn voor zijn broer, zelfs niet \u00e9\u00e9n dag?", "\u2018Mag ik de winnaar ook feliciteren?\u2019 klonk een stem achter hem. Het was die oude idioot, die van de poort, degene die Sulfur met meester had aangesproken. Die vent die zich Bayaz noemde. Hij had zweet op zijn kale hoofd, en veel ook. Zijn gezicht was bleek en zijn ogen lagen diep. Bijna alsof h\u00edj net zeven rondes tegen Gorst had gevochten. \u2018Goed gedaan, mijn jonge vriend, een bijna\u2026 magisch optreden.\u2019", "\u2018Dank u,\u2019 mompelde Jezal. Hij wist niet zeker wie die oude man was of wat hij wilde, maar hij vertrouwde hem totaal niet. \u2018Maar het spijt me, ik moet\u2026\u2019", "\u2018Natuurlijk. We spreken elkaar later nog.\u2019 Hij zei het met verontrustende overtuiging, alsof het al geregeld was. Toen draaide hij zich om en verdween soepel tussen de menigte. Jezals vader staarde hem na, met een asgrauw gezicht alsof hij een spook had gezien.", "\u2018Ken je hem, vader?\u2019", "\u2018Ik\u2026\u2019", "\u2018Jezal!\u2019 Varuz greep opgewonden zijn arm vast. \u2018Kom! De koning wil je feliciteren!\u2019 Hij sleurde Jezal weg bij zijn familie, in de richting van de ring. Er steeg hier en daar weer wat applaus op toen ze samen over het droge gras liepen, het toneel van Jezals overwinning. De maarschalk legde een vaderlijke arm om zijn schouder en glimlachte naar het publiek alsof het applaus voor hem was bedoeld. Iedereen scheen mee te willen genieten van zijn overwinning, maar Jezal wist de oude man af te schudden toen hij het trapje naar de koninklijke loge beklom.", "Prins Raynault, de jongste zoon van de koning, stond voor aan de rij, ingetogen gekleed, eerlijk en met een verstandige blik, nauwelijks een lid van het koninklijk huis, zo te zien. \u2018Goed gedaan!\u2019 riep hij over het gebrul van de menigte heen, en hij klonk oprecht verheugd over Jezals overwinning. \u2018Heel goed gedaan!\u2019 Zijn oudere broer was nog uitbundiger.", "\u2018Ongelooflijk!\u2019 brulde kroonprins Ladisla, terwijl het zonlicht glinsterde op de gouden knopen van zijn witte jas. \u2018Uitstekend! Onthutsend! Spectaculair! Nog nooit zoiets gezien!\u2019 Jezal grijnsde en maakte een nederige buiging toen hij langsliep. Hij trok zijn schouders op toen de kroonprins hem iets te hard op zijn rug sloeg. \u2018Ik heb altijd geweten dat je het kon! Je bent altijd mijn man geweest!\u2019", "Prinses Terez, de enige dochter van groothertog Orso van Talins, zag Jezal passeren met een flauw, minachtend glimlachje, terwijl ze met twee lome vingers een kwarthartige imitatie van applaus gaf. Haar kin was pijnlijk hoog geheven, alsof alleen al het feit dat ze naar hem keek een eer was die hij nooit volledig op waarde zou kunnen schatten, en die hij al helemaal niet verdiende.", "En zo kwam hij uiteindelijk aan bij de zetel van Guslav de vijfde, Hoge Koning van de Unie. Zijn hoofd hing wat opzij, geplet onder de fonkelende kroon. Zijn papperige, bleke vingers schokten als witte slakken op zijn scharlakenrode zijden mantel. Hij had zijn ogen dicht, zijn borst rees en daalde langzaam, en er klonk wat zacht gesputter terwijl er spuug tussen zijn slappe lippen opborrelde en over zijn kin droop, waar het zich aansloot bij het zweet op zijn bolle wangen en zijn hoge kraag donker verkleurde.", "Jezal bevond zich werkelijk in de aanwezigheid van grootsheid.", "\u2018Majesteit,\u2019 mompelde heer Hoff. Het staatshoofd reageerde niet. Zijn vrouw, de koningin, keek toe, pijnlijk rechtop met een bevroren, emotieloze glimlach op haar gepoederde gelaat. Jezal wist niet waar hij kijken moest en besloot zijn blik te richten op zijn stoffige schoenen. De schatmeester hoestte luidruchtig. Er bewoog een spiertje onder het zweterige vet in de wang van de koning, maar hij werd niet wakker. Hoff grimaste en, omkijkend om te zien of niemand al te zeer oplette, porde met zijn vinger in de koninklijke ribben.", "De koning schrok, zijn ogen schoten plotseling wijd open, zijn wangzakken lilden, en hij staarde Jezal aan met grote, bloeddoorlopen, roodomrande ogen.", "\u2018Majesteit, dit is kapitein\u2026\u2019", "\u2018Raynault!\u2019 riep de koning uit. \u2018Mijn zoon!\u2019", "Jezal slikte nerveus en deed zijn best zijn stijve glimlach op zijn gezicht te houden. Die seniele ouwe gek zag hem aan voor zijn jongste zoon. Erger nog, de prins zelf stond nog geen vier passen verderop. De houten grimas van de koningin trilde een beetje. Prinses Terez\u2019 perfecte lippen krulden walgend op. De schatmeester hoestte opgelaten. \u2018Eh, nee, majesteit, dit is\u2026\u2019", "Maar het was te laat. Zonder waarschuwing hees de monarch zich overeind en knelde Jezal in een enthousiaste omhelzing, terwijl zijn zware kroon zijdelings langs zijn hoofd zakte en een van de met edelstenen bezette punten Jezal bijna in zijn oog prikte. De mond van heer Hoff viel open. De twee prinsen gaapten hen aan. Jezal kon alleen wat hulpeloos gegorgel uitbrengen.", "\u2018Mijn zoon!\u2019 griende de koning, met een stem die verstikt klonk van emotie. \u2018Raynault, ik ben zo blij dat je terug bent! Als ik er niet meer ben zal Ladisla je hulp nodig hebben. Hij is zo zwak, en de kroon weegt zo zwaar! Jij bent er altijd geschikter voor geweest! Zo'n zwaar gewicht!\u2019 snikte hij tegen Jezals schouder.", "Het was een afgrijselijke nachtmerrie. Ladisla en de echte Raynault gaapten elkaar met open mond aan, keken weer naar hun vader en leken allebei misselijk. Terez sneerde met onverholen minachting langs haar neus naar haar toekomstige schoonvader. Van kwaad tot veel, veel erger. Wat moest je in vredesnaam doen in zo'n situatie? Kon hier iets van etiquette voor bestaan? Jezal klopte de koning opgelaten op zijn vette rug. Wat kon hij anders? De seniele oude idioot achterover duwen, terwijl de helft van zijn onderdanen toekeek? Hij kwam bijna in de verleiding.", "Een kleine meevaller was dat het publiek de omhelzing van de koning aanzag voor een overduidelijke bevestiging van Jezals schermvaardigheid, en dat zijn woorden ten onder gingen in een volgend salvo van gejuich. Niemand buiten de koninklijke loge hoorde wat hij zei. Ze kregen geen van allen het volledige belang mee van wat ongetwijfeld het meest g\u00eanante moment van Jezals leven was."], "Text/chap37.html": ["Het ideale publiek", "Hoofdlector Sult stond bij zijn enorme venster toen Glokta arriveerde, lang en imposant als altijd in zijn smetteloos witte jas, uitkijkend over de spitsen van de universiteit naar het Huis van de Maker. Er waaide een zwoel briesje door de grote, ronde kamer, dat de bos witte haren van de oude man in beweging zette waardoor de vele papieren op zijn reusachtige schrijftafel ritselden en fladderden.", "Hij draaide zich om toen Glokta binnenschuifelde. \u2018Inquisiteur,\u2019 zei hij eenvoudigweg, en hij stak zijn witgehandschoende hand uit. De grote steen in zijn ambtsring ving het felle zonlicht dat door het open raam binnenviel en glinsterde met een purperen vuur.", "\u2018Ik dien en gehoorzaam, Eminentie.\u2019 Glokta pakte de hand en grimaste toen hij bukte om de ring te kussen, terwijl zijn stok trilde van de inspanning om overeind te blijven. Verdomd als die ouwe rotzak zijn hand niet elke keer een stukje lager houdt, gewoon om mij te zien zweten.", "Sult liet zich met een soepele beweging in zijn hoge stoel zakken, zette zijn ellebogen op tafel en vormde een tentje met zijn vingers. Glokta had geen andere keus dan te blijven staan en te wachten, met brandende benen van de klim door het Huis van Vragen en zweet dat prikte op zijn hoofdhuid, tot hem een stoel werd aangeboden.", "\u2018Ga toch zitten,\u2019 mompelde de hoofdlector. Hij wachtte terwijl Glokta zich in een van de minder goede stoelen aan de ronde tafel had laten zakken. \u2018Zeg eens, heb je al wat succes bij je onderzoek?\u2019", "\u2018Enigszins. Er was een paar nachten geleden tumult in de kamers van onze bezoekers. Ze beweren dat\u2026\u2019", "\u2018Duidelijk een poging om geloofwaardigheid te verlenen aan hun belachelijke verhaal. Magie!\u2019 Sult snoof minachtend. \u2018Heb je al ontdekt hoe dat gat in de muur echt is ontstaan?\u2019", "Magie, misschien? \u2018Ik vrees van niet, hoofdlector.\u2019", "\u2018Dat is jammer. Enig bewijs van hoe ze dat trucje hebben weten uit te voeren zou ons van nut kunnen zijn. Maar,\u2019 Sult zuchtte, \u2018je kunt niet alles hebben. Heb je die\u2026 mensen gesproken?\u2019", "\u2018Ja. Bayaz, als ik die naam mag gebruiken, is een heel gladde prater. Zonder meer hulp dan alleen mijn vragen kon ik niets uit hem krijgen. Zijn vriend de Noordman is ook wat studie waard.\u2019", "Er vormde zich een enkele plooi in Sults gladde voorhoofd. \u2018Verwacht je een relatie tot die woesteling van een Bethod?\u2019", "\u2018Mogelijk.\u2019", "\u2018Mogelijk?\u2019 echode de hoofdlector zuur, alsof het woord giftig was. \u2018En verder?\u2019", "\u2018Er is een nieuw lid toegevoegd aan de olijke bende.\u2019", "\u2018Ik weet het. De navigator.\u2019", "Waarom doe ik nog moeite? \u2018Ja, Eminentie, een navigator.\u2019", "\u2018Ik wens ze veel succes. Die geldslurpende waarzeggers leveren altijd meer problemen op dan ze waard zijn. Kletsen maar door over god en weet ik wat nog meer. Inhalige wilden.\u2019", "\u2018Absoluut. Meer last dan gemak, hoofdlector, al zou het interessant zijn te weten waarom ze er een in de arm hebben genomen.\u2019", "\u2018En waarom is dat zo?\u2019", "Glokta zweeg even. \u2018Dat weet ik niet.\u2019", "\u2018Huh,\u2019 snoof Sult. \u2018Wat nog meer?\u2019", "\u2018Na de nachtelijke verschijning zijn onze vrienden verkast naar enkele kamers bij het park. Er is daar een paar nachten geleden een gruwelijke moord gepleegd, nog geen twintig passen van hun venster vandaan.\u2019", "\u2018Dat zei superieur Goyle al. Hij zei dat ik me er niet druk over hoefde te maken, dat het geen verband hield met onze bezoekers. Ik heb het aan hem overgelaten.\u2019 Hij keek Glokta fronsend aan. \u2018Was dat een verkeerde beslissing van me?\u2019", "O, gut, daar hoef ik niet lang over na te denken. \u2018Geenszins, hoofdlector.\u2019 Glokta boog zijn hoofd in diep respect. \u2018Als de superieur tevreden is, dan ben ik dat ook.\u2019", "\u2018Hmm. Dus wat jij zegt is dat we al met al niks hebben.\u2019", "Niet helem\u00e1\u00e1l niks. \u2018We hebben dit.\u2019 Glokta trok de oude schriftrol uit zijn zak en stak die uit.", "Sult pakte hem met een mild nieuwsgierige blik aan en rolde hem op tafel uit, waarna hij naar de betekenisloze symbolen staarde. \u2018Wat is dit?\u2019", "Hah. Dus je weet toch niet alles. \u2018Ik neem aan dat je zou kunnen zeggen dat het een stukje geschiedenis is. Een verslag van hoe Bayaz de Meestermaker versloeg.\u2019", "\u2018Een stukje geschiedenis.\u2019 Sult tikte peinzend met zijn vinger op tafel. \u2018En wat hebben wij hieraan?\u2019 Wat heb j\u00edj hieraan, bedoel je.", "\u2018Volgens dit verhaal was onze vriend Bayaz degene die het Huis van de Maker heeft afgesloten.\u2019 Glokta knikte in de richting van de reusachtige vorm buiten. \u2018En daarna\u2026 heeft hij de sleutel meegenomen.\u2019", "\u2018Sleutel? Die toren heeft altijd dichtgezeten. Altijd. Voor zover ik weet, zit er zelfs geen sleutelgat in.\u2019", "\u2018Dat is precies wat ik ook al dacht, Eminentie.\u2019", "\u2018Hmm.\u2019 Langzaam begon Sult te glimlachen. \u2018Het gaat er bij een verhaal maar om hoe je het vertelt, h\u00e8? Onze vriend Bayaz weet dat maar al te goed, zou ik zeggen. Hij wil onze eigen verhalen tegen ons gebruiken, maar nu ruilen we van plaats. Ik kan de ironie wel waarderen.\u2019 Hij pakte de schriftrol weer op. \u2018Is dit echt?\u2019", "\u2018Maakt dat uit?\u2019", "\u2018Natuurlijk niet.\u2019 Sult stond lenig op uit zijn stoel en wandelde naar het raam, met de opgerolde schriftrol tegen zijn vingers tikkend. Hij stond daar enige tijd en staarde naar buiten. Toen hij zich omdraaide, lag er een intens tevreden uitdrukking op zijn gezicht.", "\u2018Er schiet me net te binnen dat er morgenavond een feestmaal wordt gehouden ter ere van onze nieuwe kampioen-zwaardvechter, kapitein Luthar.\u2019 Die valsspelende worm. \u2018Alle groten en goeden zullen er zijn: de koningin, beide prinsen, de meeste leden van de Gesloten Raad, enkele vooraanstaande edelen.\u2019 Niet te vergeten de koning zelf. Het zegt wel iets als zijn aanwezigheid bij een diner niet eens de moeite van het noemen waard is. \u2018Dat zou een ideaal publiek zijn voor onze kleine ontmaskering, denk je ook niet?\u2019", "Glokta boog behoedzaam zijn hoofd. \u2018Natuurlijk, hoofdlector. Het ideale publiek.\u2019 Als het werkt. Het kan ook een beschamend publiek zijn om voor af te gaan.", "Maar Sult keek al vooruit naar zijn triomf. \u2018De perfecte gelegenheid, en net voldoende tijd om de nodige voorbereidingen te treffen. Stuur een boodschapper naar onze vriend de Eerste van Magi\u00ebrs en laat hem weten dat hij en zijn metgezellen hartelijk zijn uitgenodigd voor het diner morgenavond. Ik vertrouw erop dat je zelf ook komt?\u2019", "Ik? Glokta boog weer. \u2018Ik zou het niet willen missen, Eminentie.\u2019", "\u2018Mooi zo. Neem je practici mee. Onze vrienden worden misschien gewelddadig als ze beseffen dat het spel uit is. Met dat soort barbaren weet je nooit waar ze toe in staat zijn.\u2019 Een amper bespeurbare beweging van Sults gehandschoende hand gaf aan dat het gesprek afgelopen was. Al die trappen, alleen maar hiervoor?", "Sult keek langs zijn neus naar de schriftrol toen Glokta eindelijk bij de deur aankwam. \u2018Het ideale publiek,\u2019 mompelde hij toen de zware deuren dichtklikten.", "In het noorden aten de Karels van een hoofdman elke avond bij hem in zijn eetzaal. De vrouwen brachten het eten in houten schalen binnen. Je prikte er stukken vlees uit met je mes, met een mes sneed je er stukken af, en dan stopte je die gewoon met je vingers in je mond. Als er een stukje bot of pees in je vlees zat, smeet je dat op het stro voor de honden. De tafel, als die er al was, bestond uit een paar plakken slecht passend hout, gevlekt en versleten en met putten omdat iedereen er zijn mes in stak. De Karels zaten op lange banken, met misschien een paar stoelen voor de Benaamde Mannen. Het was er meestal donker, vooral tijdens de lange winters, en rokerig van de vuurkuil en de chaggapijpen. Er werd vaak gezongen, meestal werden er goedgeluimde beledigingen geroepen, soms minder goedgeluimde geschreeuwd, en er was altijd een heleboel drank. De enige regel was dat je wachtte tot de hoofdman met eten was begonnen.", "Logen had geen idee wat de regels hier zouden kunnen zijn, maar hij vermoedde dat het er veel waren.", "De gasten zaten aan drie lange tafels die in een hoefijzervorm waren opgesteld, en het waren er minstens zestig. Iedereen had zijn eigen stoel, en het donkere hout van de tafels was opgewreven tot het glansde, zozeer zelfs dat Logen er de wazige omtrekken van zijn gezicht in kon zien door de honderden kaarsen die verspreid langs de muren en op de tafels stonden. Elke gast had minimaal drie botte messen, en er lagen nog diverse andere voorwerpen voor hem waarvan Logen geen idee had waarvoor ze gebruikt werden, waaronder een plat rond ding van glanzend metaal.", "Er werd niet geschreeuwd en al helemaal niet gezongen. Er klonk alleen een zacht geroezemoes zoals in een bijenkorf terwijl de mensen onderling praatten, naar elkaar toe gebogen alsof ze geheimen met elkaar deelden. De kleren waren vreemder dan ooit. Oude mannen droegen zware mantels in het zwart, rood en goud, afgezet met glanzend bont, zelfs in deze hitte. Jonge mannen droegen strakke jassen in felrood, groen of blauw, versierd met touwen en knopen van goud- en zilverdraad. De vrouwen waren behangen met kettingen en droegen ringen van glinsterend goud en fonkelende edelstenen, met vreemde jurken in felgekleurde stoffen die belachelijk wijd en bloezend waren op sommige plekken en pijnlijk strak op andere plekken, terwijl weer andere plekken geheel en op een zeer afleidende manier bloot bleven.", "Zelfs de bedienden waren gekleed als edelen. Ze slopen rond de tafels en bogen zich een stukje naar voren om bekers te vullen met dunne, zoete wijn. Logen had er al een heleboel van gedronken, en de felverlichte kamer had een aangename gloed aangenomen.", "Het probleem was het gebrek aan voedsel. Hij had al sinds die ochtend niet meer gegeten, en zijn maag knorde. Hij had al zitten kijken naar de planten in potten die op de tafels voor de gasten stonden. Er zaten vrolijk gekleurde bloemen in en ze leken niet bijzonder veel op voedsel, maar ze aten soms vreemde dingen in dit land.", "Er zat niets anders op dan het maar te proberen. Hij greep een van de dingen, een lang stuk van een groene plant met een gele bloem aan het uiteinde. Hij nam een hapje van de onderkant van de steel. Smakeloos en waterig, maar het was in ieder geval wel knapperig. Hij nam een wat grotere hap en kauwde er zonder veel genoegen op.", "\u2018Ik geloof niet dat die bedoeld zijn om op te eten.\u2019 Logen keek op, verbaasd hier de noordelijke taal te horen, verbaasd dat iemand tegen hem praatte. Zijn buurman, een lange, magere kerel met een scherp, gegroefd gelaat, boog zich met een beschaamde glimlach naar hem toe. Logen herkende hem vagelijk. Hij was bij het zwaardgevecht geweest en had de ijzers vastgehouden voor die jongen van de poort.", "\u2018Ah,\u2019 mompelde Logen met zijn mondvol plant. De smaak ervan werd steeds viezer. \u2018Pardon,\u2019 zei hij zodra hij de hap door zijn keel had gewerkt. \u2018Ik weet niet veel van die dingen.\u2019", "\u2018Ik eerlijk gezegd ook niet. Hoe smaakte hij?\u2019", "\u2018Naar stront.\u2019 Logen hield de half opgegeten bloem onzeker in zijn hand. De tegelvloer was smetteloos schoon. Het leek hem niet gepast om het ding onder de tafel te smijten. Er waren hier hoe dan ook geen honden, en zelfs als die er waren geweest, betwijfelde hij of zij de plant zouden opeten. Honden waren niet achterlijk. Hij liet de stengel op de metalen plaat voor zich vallen en veegde zijn vingers af aan zijn hemd, hopend dat niemand het had gemerkt.", "\u2018Ik ben West,\u2019 zei de man, en hij stak zijn hand uit. \u2018Ik kom uit Angland.\u2019", "Logen kneep even in zijn hand. \u2018Negenvinger. Een Brynn, uit ver ten noorden van de Hoge Plekken.\u2019", "\u2018Negenvinger?\u2019 Logen wiebelde met zijn stompje naar hem, en de man knikte. \u2018Ah. Ik begrijp het.\u2019 Hij glimlachte alsof hij zich iets grappigs herinnerde. \u2018Ik heb in Angland een keer een lied gehoord over een man met negen vingers. Hoe heette hij toch ook alweer? De Bloedige Negen! Dat was het!\u2019 Logen voelde zijn grijns wegglippen. \u2018Zo'n noordelijk liedje, je kent ze wel, vol geweld. Hij hakte karrenvrachten hoofden af, die Bloedige Negen, stak dorpjes in brand, mengde bloed door zijn bier en dat soort dingen. Dat was jij toch niet, h\u00e8?\u2019", "De man maakte een grapje. Logen lachte nerveus. \u2018Nee, nee, nooit van gehoord.\u2019 Maar gelukkig was West alweer doorgegaan.", "\u2018Zeg eens, je ziet eruit alsof je in jouw tijd wat gevechten hebt gezien.\u2019", "\u2018Ik heb wel wat opstootjes meegemaakt.\u2019 Ontkennen had geen zin.", "\u2018Weet je iets af van die kerel die ze de koning van de Noordmannen noemen? Die Bethod?\u2019", "Logen keek opzij. \u2018Ik heb van hem gehoord.\u2019", "\u2018Heb je tegen hem gevochten in de oorlogen?\u2019", "Logen grimaste. Het leek wel alsof hij de zure smaak van de plant nog proefde. Hij pakte zijn beker en nam een slok wijn. \u2018Erger nog,\u2019 zei hij langzaam toen hij de beker weer neerzette. \u2018Ik heb v\u00f3\u00f3r hem gevochten.\u2019", "Dit leek de man alleen maar nog nieuwsgieriger te maken. \u2018Dan weet je iets van zijn tactieken en zijn manschappen? Zijn manier van oorlog voeren?\u2019 Logen knikte. \u2018Wat kun je me over hem vertellen?\u2019", "\u2018Dat hij een heel sluwe en meedogenloze tegenstander is, zonder medelijden of scrupules. Vergis je niet, ik haat die kerel, maar geen enkele slagleider sinds de dagen van Skarling Kaploos heeft aan hem kunnen tippen. Hij heeft iets in zich wat zijn mannen respecteren, of vrezen, of tenminste gehoorzamen. Hij zet zijn mensen onder druk, zodat hij als eerste ter plaatse is en zijn eigen slagveld kan kiezen, maar ze lopen hard voor hem omdat hij ze overwinningen biedt. Hij is voorzichtig als het moet, onbevreesd als het moet, maar hij negeert geen enkel detail. Hij geniet van de trucs van de oorlog, van het bedenken van hinderlagen en valstrikken, van het opzetten van schijnbewegingen en misleidingen, van het organiseren van plotselinge aanvallen op onoplettende tegenstanders. Hij komt als je dat het minst verwacht en hij lijkt het zwakst, maar is het sterkst. Pas vooral op als het lijkt alsof hij vlucht. De meeste mannen vrezen hem, en zij die hem niet vrezen zijn stommelingen.\u2019", "Logen pakte de bloem van zijn bord en begon de steel in stukjes te breken. \u2018Zijn legers zijn gegroepeerd rondom de hoofdmannen van de clans, van wie sommigen zelf ook sterke slagleiders zijn. De meeste van zijn vechters zijn onderworpenen, boeren die ertoe worden gedwongen, lichtbewapend met speren of bogen, snel bewegend in afzonderlijke groepen. In het verleden waren ze slecht getraind en werden ze altijd maar voor korte tijd van hun boerderijen weggehaald, maar de oorlogen zijn nu al zo lang aan de gang dat veel van hen harde strijders met weinig mededogen zijn geworden.\u2019", "Hij begon de stukjes plant op het bord te leggen, zich voorstellend dat het groepen mannen waren en het bord een heuvel. \u2018Elke hoofdman heeft eigen Karels, zijn eigen huisstrijders, goed bewapend en gepantserd, vaardig met bijl en zwaard en speer en met veel discipline. Een paar van hen hebben paarden, maar Bethod houdt die uit het zicht, wachtend op het beste moment om te achtervolgen of aan te vallen.\u2019 Hij trok de gele bloemblaadjes af, en die werden ruiters die langs de flanken verborgen waren. \u2018Als laatste zijn er nog de Bekende Mannen, de Benaamde Mannen, en dat zijn strijders die groot respect hebben verworven. Zij leiden groepen Karels in het veld of treden op als verkenners of voorhoede, soms tot ver tussen de vijand.\u2019", "Hij besefte dat zijn bord vol lag met een chaos van gebroken stukken plant en veegde ze haastig op tafel. \u2018Dat is de traditie van oorlog in het noorden, maar Bethod is altijd in geweest voor nieuwe idee\u00ebn. Hij heeft boeken gelezen en andere manieren om te vechten bestudeerd, en hij had het vaak over het kopen van vlakbogen en zware wapens, en sterke strijdrossen van de zuidelijke handelaren, en dat hij een leger wilde hebben dat in de hele wereld werd gevreesd.\u2019", "Logen werd zich ervan bewust dat hij al een hele tijd aan \u00e9\u00e9n stuk zat te praten. Hij had al jaren niet meer half zoveel gezegd, maar West staarde hem met volle aandacht aan. \u2018Je praat als iemand met verstand van zaken.\u2019", "\u2018Nou, je roert toevallig een onderwerp aan waarin ik best eens een expert zou kunnen zijn.\u2019", "\u2018Wat zou je een man adviseren die oorlog moest voeren tegen Bethod?\u2019", "Logen fronste zijn voorhoofd. \u2018Pas op je tellen. En zorg dat je ogen in je achterhoofd hebt.\u2019", "Jezal vermaakte zich niet. Aanvankelijk had het natuurlijk een schitterend idee geleken, precies zoiets waar hij altijd van had gedroomd: een feestmaal ter ere van h\u00e9m, met zoveel belangrijke mensen van de Unie erbij. Dit was ongetwijfeld nog maar het begin van zijn geweldige nieuwe leven als kampioen van de Wedstrijd. De grootse dingen die iedereen had voorspeld, nee, beloofd, kwamen nu bijna, hingen als overrijp fruit in de boom, klaar om hem in de schoot te vallen. Promoties en eer zouden daar ongetwijfeld snel op volgen. Misschien werd hij vanavond wel tot majoor bevorderd en ging hij naar de oorlog in Angland als commandant van een heel bataljon\u2026", "Maar vreemd genoeg leek het wel alsof de meeste gasten meer belangstelling hadden voor hun eigen besognes. Ze kletsten met elkaar over regeringskwesties, over de toestand van de handelshuizen, over land, en titels, en politiek. Schermen en zijn buitengewone vaardigheid daarin werden amper genoemd. Er was geen onmiddellijke promotie gekomen. Hij moest daar alleen maar zitten en glimlachen terwijl hij flauwe felicitaties in ontvangst nam van vreemdelingen in schitterende kleding, die hem amper in de ogen keken. Een wassen pop had dat ook kunnen doen. Hij moest toegeven dat het gejuich van de burgers in de arena hem aanzienlijk meer voldoening had geschonken. Zij hadden in ieder geval nog geklonken alsof ze het meenden.", "Maar hij was nooit eerder in het paleis geweest, een fort in het fort van de Agriont, waar maar heel weinig mensen toegang toe kregen. Nu zat hij aan de belangrijkste tafel in de eetzaal van de koning zelf, hoewel Jezal er niet aan twijfelde dat zijne majesteit de meeste van zijn maaltijden in bed tot zich nam en zich dan waarschijnlijk met een lepel liet voeren.", "Aan het uiteinde van de zaal bevond zich een podium tegen de muur. Jezal had eens gehoord dat Ostus, de kind-koning, daar bij iedere maaltijd narren liet optreden. Morlic de Waanzinnige echter had daar onder het eten mensen laten terechtstellen. Koning Casamir, zo zei men, liet mensen die op zijn ergste vijanden leken elke ochtend tijdens het ontbijt beledigingen naar hem roepen vanaf dat podium, om zijn haat voor hen levendig te houden. De gordijnen waren nu echter dicht. Jezal zou zijn vermaak elders moeten zoeken, en in dat opzicht viel er heel weinig te kiezen.", "Maarschalk Varuz kletste in zijn oor. Hij had tenminste nog wel belangstelling voor schermen. Helaas praatte hij nergens anders over. \u2018Ik heb nog nooit zoiets gezien. Het gonst van de gesprekken in de hele stad. Meest opmerkelijke gevecht dat we hier ooit hebben gezien! Ik zweer je, je bent nog beter dan Sand dan Glokta vroeger was, en ik had nooit gedacht nog ooit zo iemand te zien! Ik had nooit durven dromen dat je het in je had om zo te vechten, Jezal, nooit ook maar enig vermoeden!\u2019", "\u2018Hmm,\u2019 zei Jezal.", "Kroonprins Ladisla en zijn aanstaande, prinses Terez van Talins, vormden een oogverblindend mooi paar aan het uiteinde van de tafel, vlak naast de suffende koning. Ze merkten niets van wat er allemaal rondom hen gaande was, maar niet echt op de manier die je zou hopen van twee jonge geliefden. Ze discussieerden fel, op niet bepaald gedempte toon, terwijl hun buren onbehaaglijk deden alsof ze niet elk woord opzogen.", "\u2018\u2026 nou, ik moet straks naar de oorlog in Angland, dus je hoeft me niet veel langer te verdragen!\u2019 jankte Ladisla. \u2018Ik kan wel sneuvelen! Misschien zou dat uwe hoogheid tevredenstellen?\u2019", "\u2018Ga vooral niet voor m\u00edj dood,\u2019 kaatste Terez terug. Haar Styriaanse accent droop van het gif. \u2018Maar als het moet, dan moet het. Ik zal wel leren leven met het verdriet\u2026\u2019", "Iemand dichterbij leidde Jezal af door op tafel te bonzen. \u2018Die verdomde burgers! De boeren in Starikland hebben de wapens opgepakt! Luie honden, ze weigeren te werken!\u2019", "\u2018Het komt door de belastingen,\u2019 gromde de buurman van de man. \u2018Ze staan op hun achterste poten vanwege die oorlogsbelasting. Heb je gehoord over die rotzak die ze de Looier noemen? Een of andere stomme boer die revolutie preekt, zo openlijk als maar kan! Ik heb gehoord dat een ontvanger van de koning is aangevallen door een menigte, nog geen mijl buiten de muren van Keln. Een van de ontvangers van de koning! Door een menigte! Nog geen mijl buiten de stadsmuren\u2026\u2019", "\u2018We hebben het verdomme over onszelf afgeroepen!\u2019 Het gezicht van de spreker was niet te zien, maar Jezal herkende hem aan de met goud geborduurde manchetten van zijn mantel. Marovia, de hoogrechter. \u2018Als je een man behandelt als een hond, zal hij je vroeg of laat bijten, dat is een simpel feit. Onze rol als gouverneurs, en als edelen, is toch zeker om de gewone man te respecteren en beschermen, in plaats van hem te onderdrukken en bespotten?\u2019", "\u2018Ik had het niet over spot, heer Marovia, of over onderdrukking, maar gewoon dat ze moeten betalen wat ons als hun landheren en natuurlijke meerderen toekomt\u2026\u2019", "Maarschalk Varuz kletste ondertussen nog steeds. \u2018Het was me wat, h\u00e8? Zoals je hem uitschakelde, met \u00e9\u00e9n ijzer tegen twee!\u2019 De oude soldaat hakte met zijn hand door de lucht. \u2018Het gonst van de gesprekken in de stad. Je gaat nu op weg naar grootse dingen, jongen, let op mijn woorden. Op weg naar grootse dingen. Verdomd als ik niet denk dat je op een dag mijn zetel in de Gesloten Raad krijgt!\u2019", "Het was echt te veel. Jezal had die man nu al maanden om zich heen. Hij had zich op een of andere manier voorgesteld dat als hij won, dat het einde ervan zou zijn, maar blijkbaar werd hij daarin teleurgesteld, zoals in zoveel andere dingen. Het was vreemd, maar Jezal had zich nooit helemaal gerealiseerd wat een stomvervelende ouwe zeur de maarschalk was. Hij besefte het nu echter maar al te goed.", "En alsof dat nog niet genoeg was, zaten er verschillende mensen aan de tafels die hij persoonlijk beslist niet zou hebben uitgenodigd. Hij nam aan dat hij een uitzondering kon maken voor Sult, de hoofdlector van de Inquisitie, aangezien hij in de Gesloten Raad zat en ongetwijfeld een machtige figuur was, maar Jezal kon niet begrijpen waarom hij in vredesnaam die rotzak van een Glokta had meegenomen. De kreupele zag er nog zieker uit dan anders, met donkere kringen onder zijn schichtige ogen. Om een of andere reden keek hij af en toe grimmig en wantrouwend naar Jezal, alsof hij hem verdacht van een misdaad of zoiets. Het was verdomde brutaal, want dit was nota bene z\u00edjn feest.", "Erger nog, aan de andere kant van de zaal zat die ouwe kale kerel, die zich Bayaz had genoemd. Jezal was er nog altijd niet over uit wat hij had bedoeld met zijn vreemde felicitatie na de Wedstrijd; of over hoe zijn vader op die man had gereageerd, wat dat aanging. En hij had zijn spuuglelijke vriend, de negenvingerige barbaar, naast zich.", "Majoor West had de pech dat hij naast die holbewoner zat, maar hij maakte er het beste van. De twee waren eigenlijk in een levendig gesprek verwikkeld. De Noordman barstte af en toe in luid gelach uit en sloeg met zijn grote vuist op tafel, waardoor de glazen rinkelden. Zij hadden tenminste plezier op zijn feestje, dacht Jezal zuur, en hij wenste bijna dat hij bij hen zat.", "Hij wist wel dat hij op een dag een groots, belangrijk man wilde zijn. Dat hij dingen wilde dragen met veel bont eraan, en een zware gouden ambtsketen. Dat mensen voor hem zouden buigen en kruipen. Hij had dat besluit lang geleden al genomen, en hij nam aan dat het idee hem nog altijd wel beviel. Alleen leek het van dichtbij allemaal zo vals en saai. Hij zou veel, veel liever alleen zijn geweest met Ardee, ook al had hij haar de vorige avond nog gezien. Er was niets saais aan haar\u2026", "\u2018\u2026 de wilden naderen Ostenhorm, dat heb ik gehoord!\u2019 schreeuwde iemand links van Jezal. \u2018Gouverneur Meed stelt een leger samen en heeft gezworen ze uit Angland te kloppen!\u2019", "\u2018Hah. Meed? Die dikkoppige ouwe idioot kan nog geen taart uit een bakvorm kloppen!\u2019", "\u2018Maar genoeg om die beesten uit het noorden te verslaan, toch? E\u00e9n goeie vent uit de Unie is er tien van hun soort waard\u2026\u2019", "Jezal hoorde Terez\u2019 stem plotseling schril boven het geroezemoes uitkomen, bijna luid genoeg om aan de andere kant van de zaal verstaanbaar te zijn: \u2018\u2026 natuurlijk trouw ik met wie mijn vader dan ook zegt, maar ik hoef er niet blij mee te zijn!\u2019 Ze leek op dat ogenblik zo kwaad dat hij niet verbaasd zou zijn geweest als ze haar vork in de kroonprins had gestoken. Jezal stelde met voldoening vast dat hij niet de enige was die problemen had met vrouwen\u2026", "\u2018\u2026 o ja, een opmerkelijk optreden! Iedereen praat erover,\u2019 dreunde Varuz door.", "Jezal verschoof ongemakkelijk in zijn stoel. Hoe lang ging dit in vredesnaam duren? Hij stikte bijna. Hij keek weer naar de anderen en ving Glokta's blik, die naar hem staarde met die grimmige, wantrouwige trek op zijn ingevallen gezicht. Jezal kon niet lang in die ogen kijken, of het nu zijn feestje was of niet. Wat had die kreupele verdomme eigenlijk tegen hem?", "Die smeerlap. Hij heeft valsgespeeld. Op een of andere manier. Ik weet het zeker. Glokta's blik ging langzaam langs de tegenoverliggende tafel tot hij Bayaz zag. Die bedrieger zat daar rustig op zijn gemak. En hij heeft er iets mee te maken. Ze hebben valsgespeeld, samen. Op een of andere manier.", "\u2018Dames en heren!\u2019 Het geroezemoes verstomde toen de schatmeester opstond om het gezelschap toe te spreken. \u2018Ik heet u allen graag uit naam van zijne majesteit welkom bij deze kleine bijeenkomst.\u2019 De koning bewoog eventjes, keek glazig om zich heen, knipperde met zijn ogen en sloot ze toen weer. \u2018We zijn hier uiteraard ter ere van kapitein Jezal dan Luthar, die recent zijn naam heeft toegevoegd aan die zeer selecte erelijst: de zwaardvechters die de zomerse Wedstrijd hebben gewonnen.\u2019 Er werden een paar glazen geheven en er klonk wat halfhartig instemmend gemompel.", "\u2018Ik herken een paar andere winnaars in het gezelschap van vandaag, en veel van hen bekleden inmiddels belangrijke posities: maarschalk Varuz, commandant Vandis van de ridderherauten, majoor West, die nu deel uitmaakt van de staf van maarschalk Burr. En zelfs ik was ooit een winnaar.\u2019 Hij glimlachte en keek naar zijn uitpuilende buik. \u2018Hoewel dat al enige tijd geleden is, natuurlijk.\u2019 Er werd beleefd gelachen in de zaal. Ik hoor mijn naam er niet bij. Niet alle winnaars zijn benijdenswaardig, h\u00e8?", "\u2018Winnaars van de Wedstrijd,\u2019 vervolgde de schatmeester, \u2018gaan zo vaak door naar grootse dingen. Ik hoop, en dat hopen wij allemaal, dat het ook zo mag gaan voor onze jonge vriend kapitein Luthar.\u2019 Ik hoop dat hij een langzame dood sterft in Angland, die valsspelende etterbak. Maar Glokta hief samen met alle anderen het glas om te proosten op die arrogante ezel, terwijl Luthar daar zat en van elke seconde genoot.", "En dan te bedenken dat ik ook ooit in die stoel zat om applaus in ontvangst te nemen, benijd te worden en op de schouder te worden geklopt nadat ik de Wedstrijd had gewonnen. Andere mannen in dure kleren, andere gezichten die zweetten in de hitte, maar er is niet veel veranderd. Was mijn grijns minder zelfingenomen? Natuurlijk niet. Misschien nog wel meer. Maar ik had het tenminste verdiend.", "Heer Hoff was zo toegewijd dat hij niet ophield met proosten tot zijn beker helemaal leeg was. Hij zette hem op tafel en likte over zijn lippen. \u2018En nu, voordat de maaltijd wordt opgediend, is er een kleine verrassing voorbereid door mijn collega hoofdlector Sult, ter ere van een andere gast van vanavond. Ik hoop dat u het allen vermakelijk zult vinden.\u2019 De schatmeester liet zich weer in zijn stoel zakken en stak zijn lege beker op om die te laten bijvullen.", "Glokta keek naar Sult. Een verrassing, van de hoofdlector? Dat betekent slecht nieuws voor iemand.", "De zware rode gordijnen van het podium schoven langzaam open. Ze onthulden een oude man die op de planken lag, in een witte mantel voorzien van kleurige bloedvlekken. Een grote schildering achter hem stelde een bos onder een sterrenhemel voor. Het deed Glokta nogal onbehaaglijk denken aan de muurschildering in de ronde kamer. De kamer onder Severards instortende gebouw bij de haven.", "Er kwam een tweede oude man uit de coulissen: een lange, slanke man met opmerkelijk fijne, scherpe gelaatstrekken. Zijn hoofd was kaalgeschoren en hij had een korte, witte baard, maar Glokta herkende hem onmiddellijk. Iosiv Lestek, een van de meest gerespecteerde acteurs in de stad. Hij reageerde overdreven geschokt toen hij het lijk zag.", "\u2018Ooooooo!\u2019 jammerde hij, terwijl hij zijn armen uitspreidde in de toneelversie van schok en wanhoop. Hij had een werkelijk imposant stemgeluid, luid genoeg om de dakbalken te laten trillen. Toen hij er zeker van was dat hij de onverdeelde aandacht van het publiek had, begon Lestek zijn tekst op te zeggen, met zwaaiende handen terwijl de passie in vleugen over zijn gezicht trok.", "Ach, meester Juvens is heengegaan", "Met zijn dood is alle hoop vervlogen", "Kanedias\u2019 verraad heeft hem de das omgedaan", "En met hem is ook de zon weggetogen", "Van een tijdperk", "De oude acteur gooide zijn hoofd in zijn nek, en Glokta zag tranen in zijn ogen. Een goeie truc, om zo op bevel te kunnen huilen. E\u00e9n druppel biggelde langzaam over zijn wang, en het publiek keek gebiologeerd toe. Hij keek weer naar het lijk.", "Broer vermoordt hier broer. De hele, trage tijd", "Kan niet zo'n misdaad hebben gezien", "Dat het licht van de sterren nu niet slijt", "Dat de grond niet vanzelf openrijt misschien", "Met een verzengende vlam", "Hij liet zich op zijn knie\u00ebn vallen en sloeg zichzelf op de borst.", "O, bitter lot, het liefst zou ik me nu", "aansluiten bij mijn meester in de dood!", "Maar als een groots man sterft, moet elk ander individu", "Hoewel in een legere wereld, omgaan met de nood", "En doorgaan", "Lestek keek langzaam op naar het publiek, kwam langzaam overeind, en zijn gezichtsuitdrukking van diep verdriet maakte plaats voor grimmige vastberadenheid.", "Het huis van de Maker is op slot,", "Uit steen en staal gebouwd om alles te doorstaan,", "Maar al moet ik wachten tot het staal verrot,", "Of met mijn blote handen dat slot stukslaan,", "Ik zal me wreken!", "De ogen van de acteur spogen vuur toen hij zijn mantel naar achteren sloeg en onder daverend applaus van het toneel beende. Het was een verkorte versie van een bekend stuk, dat vaak werd opgevoerd. Hoewel maar zelden zo goed. Glokta stond ervan te kijken dat hij zelf ook applaudisseerde. Een behoorlijk goeie voorstelling, tot dusver. Nobelheid, passie, gezag. Een stuk overtuigender dan een andere nep-Bayaz die ik zou kunnen noemen. Hij ging achteroverzitten in zijn stoel, strekte voorzichtig zijn linkerbeen onder de tafel en bereidde zich voor om van de voorstelling te genieten.", "Logen keek met een verward gefronst voorhoofd toe. Hij nam aan dat dit een van die spektakels was waar Bayaz het over had gehad, maar zijn beheersing van de taal was niet goed genoeg om de details mee te krijgen.", "Ze schreden over het toneel met veel gezucht en handengezwaai, gekleed in felgekleurde kostuums en pratend op een zangerige manier. Twee van hen moesten donkere mensen voorstellen, nam hij aan, maar het waren duidelijk blanke mannen met donkere verf op hun gezicht. In een andere sc\u00e8ne fluisterde degene die Bayaz speelde door een deur tegen een vrouw, schijnbaar smekend of ze wilde opendoen, maar de deur was een stuk geverfd hout dat los midden op het toneel stond, en de vrouw was een jongen in een jurk. Het zou gemakkelijk zijn geweest, dacht Logen, om gewoon om het stuk hout heen te stappen en rechtstreeks met hem of haar te praten.", "Logen wist \u00e9\u00e9n ding echter wel zeker: de echte Bayaz was zeer ontstemd. Hij voelde zijn ergernis bij elke sc\u00e8ne toenemen. Zijn bui bereikte een tandenknarsende piek toen de schurk van het stuk, een grote man met een handschoen en een ooglapje, de jongen in de jurk over een houten borstwering duwde. Het was hem duidelijk dat hij zogenaamd een heel eind moest vallen, ook al hoorde Logen hem achter het podium op iets zachts landen.", "\u2018Hoe durven ze, verdomme?\u2019 gromde de echte Bayaz zachtjes. Logen zou het liefst de zaal uit zijn gegaan, maar hij moest zich er tevreden mee stellen zijn stoel richting West te schuiven, zo ver mogelijk bij de woede van Bayaz vandaan.", "Op het podium vocht de andere Bayaz tegen de man met de handschoen en de ooglap, hoewel ze vochten door rondjes te lopen en nogal veel te praten. Uiteindelijk volgde de schurk de jongen over de achterkant van het podium, maar eerst pakte zijn tegenstander hem nog een enorme gouden sleutel af.", "\u2018Deze heeft meer detail dan het origineel,\u2019 mompelde de echte Bayaz toen zijn evenbeeld de sleutel omhooghield en nog wat verzen opzei. Logen was nog altijd niet veel wijzer toen de voorstelling ten einde liep, maar de laatste twee regels ving hij op, net voordat de acteur een diepe buiging maakte.", "Ik bid om uw geduld aan het einde van ons stuk,een eventuele belediging was een zuiver ongeluk.", "\u2018Maak dat de kat wijs,\u2019 siste Bayaz door opeengeklemde tanden, terwijl hij een grijns op zijn gezicht toverde en enthousiast klapte.", "Glokta zag Lestek nog een laatste buiging maken toen de gordijnen sloten, met de gouden sleutel nog altijd glanzend in zijn hand. Hoofdlector Sult stond op toen het applaus wegstierf.", "\u2018Ik ben blij dat u hebt genoten van onze kleine voorstelling,\u2019 zei hij met een gladde glimlach naar het waarderende publiek. \u2018Ik twijfel er niet aan dat velen van jullie dit stuk al eerder hadden gezien, maar het heeft vanavond een bijzondere betekenis. Kapitein Luthar is niet de enige gevierde figuur in ons midden, want we hebben vanavond nog een tweede eregast. Niemand minder dan het onderwerp van ons toneelstukje: Bayaz zelf, de Eerste van Magi\u00ebrs!\u2019 Sult glimlachte en stak zijn arm uit naar de oude bedrieger aan de andere kant van de zaal. Er klonk zacht geruis toen alle gasten zich van de hoofdlector afwendden om naar de magi\u00ebr te kijken.", "Bayaz glimlachte terug. \u2018Goedenavond,\u2019 zei hij. Een paar hoogwaardigheidsbekleders lachten, misschien omdat ze vermoedden dat het spelletje nog niet afgelopen was, maar Sult lachte niet met hen mee en hun pret was van korte duur. Er viel een onbehaaglijke stilte.Een doodse stilte, misschien.", "\u2018De Eerste van Magi\u00ebrs. Hij is al een paar weken te gast bij ons in de Agriont. Hij en enkele\u2026 metgezellen.\u2019 Sult keek langs zijn neus naar de Noordman met zijn littekens, en toen weer naar de zelfbenoemde magi\u00ebr. \u2018Bayaz.\u2019 Hij liet het woord door zijn mond rollen en inzinken bij de toehoorders. \u2018De eerste letter van het alfabet in de oude taal. De eerste leerling van Juvens, de eerste letter van het alfabet. Nietwaar, meester Bayaz?\u2019", "\u2018Ach, hoofdlector,\u2019 zei de oude man, nog altijd grijnzend, \u2018hebt u onderzoek naar me gedaan?\u2019 Indrukwekkend. Zelfs nu, terwijl hij toch best zal aanvoelen dat het spel bijna uit is, valt hij niet uit zijn rol.", "Sult leek echter onbewogen. \u2018Het is mijn plicht om grondig onderzoek te doen naar iedereen die een dreiging kan zijn voor mijn koning of mijn land,\u2019 zei hij stijfjes.", "\u2018Wat ontzaglijk vaderlandslievend van u. Uw onderzoek heeft ongetwijfeld onthuld dat ik nog altijd lid ben van de Gesloten Raad, ook al staat mijn zetel dan toevallig tijdelijk leeg. Ik geloof trouwens dat h\u00e9\u00e9r Bayaz de juiste aanspreekvorm is.\u2019", "Sults kille glimlach bleef fier overeind. \u2018En wanneer was uw laatste bezoek precies, h\u00e9\u00e9r Bayaz? Ik zou denken dat iemand die zo betrokken is bij onze geschiedenis over de jaren meer belangstelling zou hebben getoond. Waarom bent u, als ik het vragen mag, in de eeuwen sinds de geboorte van de Unie, sinds de tijd van Harod de Grote, niet teruggeweest om ons te bezoeken?\u2019 Goeie vraag. Ik wou dat \u00edk hem had bedacht.", "\u2018O, maar ik ben wel teruggeweest. In de regeerperiode van koning Morlic de Waanzinnige, en in de burgeroorlog die daarop volgde, was ik de leermeester van een jongeman die Arnault heette. Later, toen Morlic was vermoord en Arnault door de Open Raad tot de troon werd verheven, heb ik gediend als zijn schatmeester. Ik noemde mezelf Bialoveld in die tijd. En ik ben weer geweest in de regeerperiode van koning Casamir. Hij noemde me Zoller, en ik had toen uw baan, hoofdlector.\u2019", "Glokta kon een verontwaardigde kreet bijna niet onderdrukken, en hij hoorde die ook van andere mensen. Hij heeft geen enkel schaamtegevoel, moet ik hem nageven. Bialoveld en Zoller, twee van de meest gerespecteerde dienaren van de Unie. Hoe durft hij? En toch\u2026 Hij dacht aan het schilderij van Zoller in de werkkamer van de hoofdlector en het standbeeld van Bialoveld langs de Koningsweg. Allebei kaal, allebei streng, allebei met een baard\u2026 maar wat denk ik nu eigenlijk? Majoor West begint ook te kalen. Maakt hem dat een legendarische tovenaar? Waarschijnlijk heeft die charlatan gewoon de twee kaalste figuren gekozen die hij kon bedenken.", "Sult probeerde intussen een andere aanpak. \u2018Vertel me dan eens iets, Bayaz. Het is een bekend verhaal dat Harod zelf aan u twijfelde toen u al die lange jaren geleden voor het eerst bij hem kwam. Als bewijs van uw macht hebt u zijn lange tafel in twee\u00ebn gebroken. Misschien zijn hier vanavond ook enkele sceptici. Zou u nu ook zo'n demonstratie voor ons kunnen geven?\u2019", "Hoe killer Sults stem werd, hoe minder het de oude bedrieger scheen te deren. Hij wuifde zijn nieuwste poging met een traag handgebaar weg. \u2018U hebt het niet over jongleren, hoofdlector, of toneelspelen. Er zijn altijd gevaren, er is altijd een prijs. Bovendien zou het jammer zijn om kapitein Luthars feest te verpesten gewoon om op te scheppen, vindt u ook niet? Niet te vergeten de verspilling van een prima oud meubelstuk. Ik, in tegenstelling tot zoveel anderen tegenwoordig, heb een gezond respect voor het verleden.\u2019", "Sommige mensen glimlachten onzeker terwijl ze de twee oude mannen met elkaar zagen schermen, misschien omdat ze nog altijd dachten dat het allemaal een ingewikkelde grap was. Anderen wisten beter en keken fronsend toe, probeerden te begrijpen wat er aan de hand was en wie er aan het winnen was. Hoogrechter Marovia, zag Glokta, scheen zich kostelijk te vermaken. Bijna alsof hij iets weet wat wij niet weten. Glokta verschoof ongemakkelijk in zijn stoel en hield zijn blik op de kale neptovenaar gericht. Het gaat niet zo goed als zou moeten. Wanneer zal hij beginnen te zweten? Wanneer?", "Iemand zette een dampende kom soep voor Logen neer. Die was ongetwijfeld wel bedoeld om op te eten, maar nu was zijn eetlust verdwenen. Logen was dan misschien geen hoveling, maar hij herkende het als mensen naar geweld toewerkten. Met elke uitwisseling tussen de twee oude mannen glipte hun glimlach verder weg, werden hun stemmen luider en leek de zaal kleiner en bedrukkender te worden. Iedereen in de eetzaal keek nu ongerust: West, de trotse jongeman die dankzij Bayaz\u2019 inmenging dat zwaardgevecht had gewonnen, die koortsachtige kreupele die zoveel vragen stelde\u2026", "Logen voelde zijn nekharen overeind komen. Er stonden twee gestalten in de dichtstbijzijnde deuropening. In het zwart geklede gestalten, met zwarte maskers. Zijn ogen schoten naar de andere ingangen. In elk ervan stonden twee van die gemaskerde figuren, minstens twee, en hij vermoedde dat ze hier niet waren om de borden af te ruimen.", "Ze waren hier voor hem. Voor hem en Bayaz. Hij voelde het. Je zet alleen een masker op als je duister werk te doen hebt. Hij kon met geen mogelijkheid maar half zoveel mensen aan, maar hij schoof toch een mes bij zijn bord vandaan en verstopte het onder zijn arm. Als ze zouden proberen hem te grijpen, zou hij vechten. Daar hoefde hij niet eens over na te denken.", "Bayaz begon boos te klinken. \u2018Ik heb u alle bewijzen geleverd die u hebt gevraagd, hoofdlector!\u2019", "\u2018Bewijzen!\u2019 De lange man die ze Sult noemden, sneerde. \u2018U doet aan woorden en stoffige documenten! Eerder de zaken van een lage klerk dan dat waar legenden uit bestaan! Sommigen zouden zeggen dat een magi\u00ebr zonder magie gewoon een bemoeizieke oude man is! We zijn in oorlog, en we kunnen geen risico's nemen! U had het over hoofdlector Zoller. Zijn ijver voor de waarheid is goed gedocumenteerd. U, daarvan ben ik overtuigd, moet die van mij begrijpen.\u2019 Hij boog zich naar voren en zette zijn vuisten op de tafel voor zich. \u2018Laat ons magie zien, Bayaz, of laat ons de sleutel zien!\u2019", "Logen slikte. Deze ontwikkelingen bevielen hem niet, maar hij begreep de regels van het spel dan ook niet. Hij had zijn vertrouwen gesteld in Bayaz, om een of andere reden, en dat zou zo moeten blijven. Het was nu een beetje laat om over te lopen.", "\u2018Hebt u niets meer te zeggen?\u2019 vroeg Sult. Hij liet zich langzaam in zijn stoel zakken en glimlachte weer. Zijn blik schoof naar de deuropeningen en Logen voelde de gemaskerde gestalten naar voren stappen, popelend om te worden losgelaten. \u2018Hebt u geen woorden meer? Hebt u geen trucs meer?\u2019", "\u2018Maar eentje.\u2019 Bayaz stak zijn hand in zijn kraag. Hij pakte iets en trok het naar buiten: een lange, dunne ketting. Een van de zwartgemaskerde figuren zette een stap naar voren, in de verwachting dat het een wapen zou zijn, en Logen greep het heft van zijn mes steviger vast, maar toen de ketting helemaal zichtbaar werd, hing er alleen maar een donker metalen staafje aan het uiteinde.", "\u2018De sleutel,\u2019 zei Bayaz, en hij hield het staafje op in het kaarslicht. Het glansde amper. \u2018Minder schitterend dan die in uw voorstelling, misschien, maar wel echt, verzeker ik u. Kanedias werkte nooit met goud. Hij hield niet van mooie dingen. Hij hield van functionele dingen.\u2019", "De lip van de hoofdlector krulde op. \u2018Verwacht u dat we dat zomaar van u aannemen?\u2019", "\u2018Natuurlijk niet. Het is uw baan om iedereen te wantrouwen, en ik moet zeggen dat u er uitzonderlijk goed in bent. Maar het wordt al laat, dus ik zal tot morgenochtend wachten voor ik het Huis van de Maker open.\u2019 Iemand liet een lepel vallen, die luid op de vloertegels kletterde. \u2018Er zal iemand getuige van moeten zijn, natuurlijk, om te controleren of ik geen trucjes uithaal. Wat dacht u van\u2026\u2019 Bayaz\u2019 koele groene ogen gleden langs de mensen aan tafel, \u2018inquisiteur Glokta en\u2026 uw nieuwe schermkampioen, kapitein Luthar?\u2019", "De kreupele fronste zijn voorhoofd toen zijn naam werd genoemd. Luthar keek stomverbaasd. De hoofdlector zat in zijn stoel, en zijn minachting had plaatsgemaakt voor een volkomen lege blik. Hij keek van Bayaz\u2019 glimlachende gezicht naar dat bungelende staafje donker metaal en weer terug. Zijn blik gleed naar een van de deuropeningen en hij schudde heel lichtjes zijn hoofd. De donkere gestalten trokken zich terug in de schaduwen. Logen ontspande zijn pijnlijke kaakspieren en schoof stilletjes het mes weer op tafel.", "Bayaz grijnsde. \u2018Goh, meester Sult, u bent wel moeilijk te plezieren.\u2019", "\u2018Ik geloof dat Eminentie de juiste aanspreekvorm is,\u2019 siste de hoofdlector.", "\u2018Inderdaad, inderdaad. Ik geloof dat u pas echt gelukkig bent als ik wat meubels heb stukgemaakt. Maar ik wil liever niet dat de soep op de grond belandt, dus\u2026\u2019 Met een plotselinge knal ontplofte de stoel van de hoofdlector. Zijn hand schoot naar voren en greep het tafelkleed vast toen hij in een rammelende chaos van aanmaakhoutjes op de grond viel en met een kreun tussen de brokstukken belandde. De koning schrok wakker, zijn gasten knipperden ongelovig met hun ogen, slaakten kreten en staarden. Bayaz negeerde hen.", "\u2018Dit is echt uitstekende soep,\u2019 zei hij, luid slurpend van zijn lepel."], "Text/chap38.html": ["Het Huis van de Maker", "Het was een stormachtige dag en het Huis van de Maker stak donker en grimmig en enorm af tegen de rafelige wolken. Er gierde een koude wind tussen de gebouwen door en over de pleinen van de Agriont, waardoor de panden van Glokta's zwarte jas opflapperden terwijl hij achter kapitein Luthar en die zogenaamde magi\u00ebr aan liep, met de Noordman naast zich. Hij wist dat ze in het oog werden gehouden. De hele weg. Vanachter ramen, vanuit portieken, vanaf de daken. De practici waren overal; hij voelde hun ogen.", "Glokta had half verwacht en half gehoopt dat Bayaz en zijn kameraden in de nacht stilletjes zouden verdwijnen, maar dat hadden ze niet gedaan. De kale oude man leek even ontspannen alsof hij van plan was een fruitkelder te openen, en dat beviel Glokta niet. Wanneer houdt hij nu eens op met bluffen? Wanneer steekt hij zijn handen op en geeft hij toe dat het allemaal een spelletje was? Als we bij de universiteit aankomen? Als we over de brug lopen? Als we voor de poort van het Huis van de Maker staan en zijn sleutel niet past? Maar ergens achter in zijn hoofd bleef de gedachte hangen: Stel dat het niet eindigt? Stel dat de deur opengaat? Stel dat hij werkelijk is wie hij beweert te zijn?", "Bayaz kletste tegen Luthar terwijl ze over het verlaten plein naar de universiteit wandelden. Net zo op zijn gemak als een grootvader bij zijn lievelingskleinzoon, en net zo saai. \u2018\u2026 de stad is natuurlijk veel groter dan de vorige keer dat ik hier was. Die wijk die jullie de Drie Hoeven noemen, zo druk en vol activiteit. Ik kan me nog herinneren dat het daar \u00e9cht maar uit drie boerderijen bestond! Echt! En het lag ver buiten de stadsmuren!\u2019", "\u2018Eh\u2026\u2019 zei Luthar.", "\u2018En wat de nieuwe gildehal van de specerijenhandelaren aangaat, zo'n praal heb ik nog nooit gezien\u2026\u2019", "Glokta's hoofd liep om terwijl hij achter hen aan hinkte, speurend naar verborgen betekenissen in al het gezwets, zoekend naar orde in de chaos. De vragen tuimelden over elkaar heen in zijn hoofd. Waarom wilde hij mij als getuige? Waarom niet de hoofdlector zelf? Denkt die Bayaz dat hij mij gemakkelijker om de tuin kan leiden? En waarom Luthar? Omdat hij de Wedstrijd heeft gewonnen? En hoe heeft hij gewonnen? Maakt dit deel uit van de misleiding? Maar als Luthar al deelgenoot was van een of ander sinister plan, dan liet hij daar niets van merken. Glokta had nooit ook maar de kleinste aanwijzing gezien dat hij meer was dan de zelfingenomen jonge idioot die hij scheen te zijn.", "En dan hebben we nog dat raadsel. Glokta keek zijdelings naar de grote Noordman. Op zijn gezicht waren geen aanwijzingen van moorddadige bedoelingen te zien, weinig aanwijzingen dat daarbinnen hoe dan ook veel gaande was. Is hij heel dom, of juist heel slim? Moet ik hem negeren of vrezen? Is hij de dienaar of de meester? Hij had nergens antwoorden op. Nog niet.", "\u2018Nou, het is wel een schim geworden van hoe het hier vroeger was,\u2019 zei Bayaz toen ze voor de deur van de universiteit tot stilstand kwamen en hij een wenkbrauw optrok naar de groezelige, scheefhangende standbeelden. Hij klopte ferm op het verweerde hout, en de deur rammelde in de scharnieren. Tot Glokta's verbazing werd er bijna meteen opengedaan.", "\u2018U wordt verwacht,\u2019 knarste de stokoude portier. Ze stapten om hem heen het schemerduister in. \u2018Ik zal u de weg wijzen naar\u2026\u2019 begon de oude man terwijl hij met moeite de krakende deur dichtduwde.", "\u2018Niet nodig,\u2019 riep Bayaz over zijn schouder terwijl hij al met ferme passen de stoffige gang in beende. \u2018Ik weet de weg!\u2019 Glokta moest moeite doen om hem bij te houden, zwetend ondanks het koude weer, en zijn been brandde. De inspanning van hun tempo gaf hem amper de tijd om te overpeinzen hoe het kon dat die kale rotzak hier zo goed de weg wist. Maar die weet hij beslist. Hij wandelde door de gangen alsof hij hier zijn hele leven had doorgebracht, klakte walgend met zijn tong over de toestand van het gebouw en kletste de hele weg.", "\u2018\u2026 nog nooit zoveel stof gezien, wat, kapitein Luthar? Het zou me niks verbazen als het hier niet meer is schoongemaakt sinds ik hier de laatste keer was! Ik heb geen idee hoe iemand onder zulke omstandigheden kan nadenken! Echt geen idee\u2026\u2019 Eeuwen van dode en terecht vergeten adepten staarden somber neer van hun doeken, alsof hun rust verstoord was door al het lawaai.", "De gangen van de universiteit rolden voorbij, een oud, stoffig, verlaten gebouw, met niets erin dan lelijke oude schilderijen en muffe oude boeken. Jezal gaf geen bal om boeken. Hij had er een paar gelezen over schermen en paardrijden, een paar over beroemde militaire campagnes, en hij had eens het kaft opengeslagen van een groot geschiedenisboek over de Unie dat hij in de werkkamer van zijn vader had gevonden, maar dat had hem na drie of vier bladzijden verveeld.", "Bayaz dreunde door. \u2018Hier vochten we met de dienaren van de Maker. Ik herinner het me nog goed. Ze riepen naar Kanedias om hem te waarschuwen, maar hij wilde niet naar beneden komen. Het bloed stroomde door de gangen, er werd geschreeuwd, en overal was rook.\u2019", "Jezal had geen idee waarom die ouwe gek hem had uitgekozen om zijn grootse verhalen tegen te vertellen, en hij wist al helemaal niet hoe hij moest reageren. \u2018Dat klinkt\u2026 gewelddadig.\u2019", "Bayaz knikte. \u2018Was het ook. Ik ben er niet trots op. Maar goede mensen moeten soms gewelddadige dingen doen.\u2019", "\u2018Uh,\u2019 zei de Noordman plotseling. Jezal had niet eens gemerkt dat hij had meegeluisterd.", "\u2018Bovendien was het toen een andere tijd. Een gewelddadige tijd. Alleen in het Oude Keizerrijk waren de mensen wat minder primitief. Midderland, het hart van de Unie, geloof het of niet, was een varkensstal. Een woestenij van strijdende, barbaarse stammen. Degenen die geluk hadden, traden in dienst van de Maker. De rest bestond uit wilden met beschilderde gezichten, die niet konden schrijven, geen wetenschap hadden, die amper verschilden van de beesten.\u2019", "Jezal keek tersluiks naar Negenvinger. Het was met die grote bruut naast zich helemaal niet zo moeilijk om zich een barbaarse staat in te beelden, maar het was belachelijk om te denken dat zijn prachtige stad ooit een woestenij was geweest, dat hij afstamde van primitieven. Die kale ouwe kerel was een leugenaar of een gek, maar een paar belangrijke mensen schenen hem serieus te nemen.", "En Jezal vond het altijd maar het beste om te doen wat belangrijke mensen zeiden.", "Logen volgde de drie anderen een vervallen binnenplein op, aan drie kanten omgeven door vervallen universiteitsgebouwen en aan de vierde door de steile muur van de Agriont. Alles was begroeid met oud mos, dikke klimop, droge doorntakken. Er zat een man op een gammele stoel tussen het onkruid, en hij keek toe terwijl ze naderden.", "\u2018Ik verwachtte u al,\u2019 zei hij, terwijl hij zich met enige moeite overeind hees. \u2018Verdomde knie\u00ebn, ze zijn niet meer wat ze geweest zijn.\u2019 Een onopvallende man, de middelbare leeftijd voorbij, in een sleets hemd met vlekken op het voorpand.", "Bayaz keek hem fronsend aan. \u2018Bent u de beheerder?\u2019", "\u2018Ja.\u2019", "\u2018En waar is de rest van uw compagnie?\u2019", "\u2018Mijn vrouw is bezig met het ontbijt, maar behalve haar, nou, ben \u00edk de hele compagnie. Eieren,\u2019 zei hij blij, kloppend op zijn buik.", "\u2018Wat?\u2019", "\u2018Ze bakt eieren voor het ontbijt. Ik ben gek op eieren.\u2019", "\u2018Fijn voor u,\u2019 mompelde Bayaz, die enigszins ontdaan leek. \u2018In de tijd van koning Casamir werden de dapperste vijftig leden van de Koninklijke Lijfwacht aangesteld als Huisbeheerders, om deze poort te bewaken. Er bestond destijds geen hogere eer.\u2019", "\u2018Dat is heel lang geleden,\u2019 zei de enige beheerder, plukkend aan zijn vuile hemd. \u2018We waren met z'n negenen toen ik jong was, maar die anderen gingen iets anders doen, of ze gingen dood, en ze werden nooit vervangen. Ik weet niet wie het overneemt als ik er niet meer ben. Er zijn niet zoveel sollicitanten.\u2019", "\u2018Daar sta ik van te kijken.\u2019 Bayaz schraapte zijn keel. \u2018O, beheerder! Ik, Bayaz, Eerste van Magi\u00ebrs, verzoek uw toestemming om de trap te bestijgen naar de vijfde poort, de vijfde poort te passeren en de brug te betreden, de brug over te steken en de deur van het Huis van de Maker te openen.\u2019", "De beheerder tuurde naar hem. \u2018Weet u dat zeker?\u2019", "Bayaz werd ongeduldig. \u2018Ja. Hoezo?\u2019", "\u2018Ik herinner me nog de laatste kerel die dat probeerde, vroeger toen ik nog jong was. Een of andere belangrijke vent, geloof ik, een groot denker. Hij ging die trappen op met tien sterke arbeiders, met beitels en hamers en pikhouwelen en weet ik wat al niet meer. Hij zei dat hij het Huis ging openmaken en de schatten naar buiten zou halen en zo. Binnen vijf minuten waren ze terug, ze zeiden niks, maar ze keken alsof ze een geest hadden gezien.\u2019", "\u2018Wat was er gebeurd?\u2019 mompelde Luthar.", "\u2018Weet ik niet, maar ze hadden geen schatten bij zich, dat kan ik u wel vertellen.\u2019", "\u2018Een angstwekkend verhaal,\u2019 zei Bayaz, \u2018maar we gaan toch.\u2019", "\u2018Dat moet \u00fa weten.\u2019 De oude man draaide zich om en liep over het deprimerende binnenplein. Ze gingen een smalle trap op, waarvan de treden in het midden waren uitgesleten, naar een tunnel door de hoge muur van de Agriont, naar een smalle poort in de duisternis.", "Logen voelde zich vreemd ongerust toen de grendels opzij werden geschoven. Hij trok zijn schouders op om het van zich af te schudden, en de beheerder keek hem grijnzend aan. \u2018Je voelt het al, h\u00e8?\u2019", "\u2018Wat moet ik voelen?\u2019", "\u2018De adem van de Maker, noemen ze het.\u2019 Hij gaf een heel licht zetje tegen de deuren. Ze zwaaiden tegelijk open en er stroomde licht de duisternis in. \u2018De adem van de Maker.\u2019", "Glokta wankelde over de brug, met zijn tanden stevig op zijn tandvlees geklemd, zich pijnlijk bewust van de grote hoeveelheid lucht onder zijn voeten. Het was een smalle boog, die van hoog in de muur van de Agriont naar de poort van het Huis van de Maker leidde. Hij had hem vaak bewonderd vanuit de stad, aan de overkant van het meer, en zich afgevraagd hoe dat ding daar al die jaren had kunnen blijven hangen. Het was een spectaculair, opmerkelijk, prachtig ding. Maar nu lijkt hij niet zo mooi. Hij was niet veel breder dan de lengte van een liggende man, onrustbarend smal dus, en het was een heel eind naar het water beneden. Erger nog, er was geen balustrade, en zelfs geen houten leuning. En er staat een stevig briesje vandaag.", "Luthar en Negenvinger leken ook niet op hun gemak. En zij hebben vrij en pijnloos de beschikking over hun beide benen. Alleen Bayaz maakte de lange oversteek schijnbaar zorgeloos, zo vol vertrouwen alsof hij over een plattelandsweggetje wandelde.", "Ze liepen naar de overkant in de slagschaduw van het Huis van de Maker. Hoe dichterbij ze kwamen, hoe reusachtiger het gebouw leek. De onderste borstwering was veel hoger dan de muur van de Agriont. Het was een grote, zwarte berg, steil oprijzend vanaf het meer beneden, en de zon ging erachter verborgen. Een ding uit een ander tijdperk, gebouwd op een andere schaal.", "Glokta keek achterom naar de poort. Zag hij iets bewegen tussen de kantelen op de muur daarboven? Een toekijkende practicus? Ze zouden er getuige van zijn dat de oude man de deur niet open kreeg. Ze zouden hem op weg terug dan wel grijpen. Maar tot die tijd kan ik niets doen. Dat was geen geruststellende gedachte.", "En Glokta had behoefte aan geruststelling. Terwijl hij verder over de brug strompelde, zwol een knagende angst in hem aan. Het kwam door meer dan alleen de hoogte, meer dan alleen het vreemde gezelschap, meer dan alleen de enorme toren die boven hem opdoemde. Het was een primitieve angst, zonder rede. De dierlijke doodsangst van een nachtmerrie. Met elke schuifelende stap werd het gevoel erger. Hij zag de deur nu, een vierkant van donker metaal in de gladde stenen van de toren. Er was een cirkel van letters in het midden aangebracht. Om een of andere reden moest Glokta er bijna van overgeven, maar hij sleepte zich dichterbij. Twee cirkels: grote letters en kleine letters, in een spinnenpotige taal die hij niet herkende. Zijn ingewanden golfden. Vele cirkels: letters en strepen, te gedetailleerd om te bevatten. Ze draaiden voor zijn stekende, tranende ogen. Glokta kon niet verder. Hij bleef staan en leunde op zijn stok, vechtend met al zijn wilskracht om zich niet op zijn knie\u00ebn te laten vallen, zich om te draaien en weg te kruipen.", "Met Negenvinger ging het niet veel beter. Hij ademde snuivend door zijn neus en zijn gezicht droeg een blik van volkomen afgrijzen en walging. Luthar was er nog veel erger aan toe: hij knarste op zijn tanden, was bleek weggetrokken en trilde. Hij liet zich hijgend, langzaam op zijn knie zakken toen Glokta langs hem heen schuifelde.", "Bayaz leek niet bang. Hij stapte rustig naar de deur en streek met zijn vingers over de grotere symbolen. \u2018Elf afweerbezweringen en elf omgekeerde afweerbezweringen.\u2019 Hij streek langs de cirkel met kleinere tekens. \u2018En elf keer elf.\u2019 Zijn vinger volgde de fijne lijn eromheen. Kan het zijn dat die dunne streep ook uit lettertjes bestaat? \u2018Wie kan zeggen hoeveel honderden dit er zijn? Werkelijk een zeer krachtige betovering!\u2019", "Het gevoel van ontzag werd plotseling een stuk minder, door het geluid van Luthar die luidruchtig over de rand van de brug kotste. \u2018Wat staat er?\u2019 vroeg Glokta, die zelf ook wat gal moest wegslikken.", "De oude man grijnsde naar hem. \u2018Voelt u het niet, inquisiteur? Er staat: ga weg. Er staat: ophoepelen. Er staat dat\u2026 niemand\u2026 naar binnen mag. Maar die boodschap is niet voor ons bestemd.\u2019 Hij reikte onder zijn kraag en pakte er het metalen staafje uit. Hetzelfde donkere metaal als de deur zelf.", "\u2018We horen hier niet,\u2019 gromde Negenvinger. \u2018Dit gebouw is dood. We moeten weg.\u2019 Maar Bayaz scheen hem niet te horen.", "\u2018De magie is uit de wereld weggelekt,\u2019 hoorde Glokta hem mompelen, \u2018en alles wat Juvens heeft gepresteerd, is verwoest.\u2019 Hij woog de sleutel in zijn hand en bracht hem langzaam omhoog. \u2018Maar de werken van de Maker zijn nog sterk als altijd. De tijd heeft ze niet aangetast\u2026 en dat zal ook nooit gebeuren.\u2019 Er scheen niet eens een sleutelgat te zijn, maar de sleutel schoof langzaam in de deur. Langzaam, langzaam, precies in het midden van de cirkels. Glokta hield zijn adem in.", "Klik.", "Er gebeurde niets. De deur ging niet open. Dat was het dan. Het spel is uit. Hij voelde zich vreselijk opgelucht toen hij zich omdraaide naar de Agriont en zijn hand opstak om een teken te geven aan de practici op de muur erboven. Ik hoef niet verder te gaan. Het hoeft niet. Toen klonk er diep binnen in de deur een antwoordende echo.", "Klik.", "Glokta voelde zijn gezicht vertrekken bij dat geluid. Heb ik het me ingebeeld? Hij hoopte het van ganser harte.", "Klik.", "W\u00e9\u00e9r. Geen vergissing. En nu, voor zijn ongelovige ogen, begonnen de cirkels in de deur te draaien. Glokta zette stomverbaasd een stap achteruit, en zijn stok schraapte over de stenen van de brug.", "Klik, klik.", "Er was niets van te zien geweest dat het metaal niet uit \u00e9\u00e9n stuk bestond; er waren geen spleten, geen groeven, geen mechanisme, maar toch draaiden de cirkels, elk op een andere snelheid.", "Klik, klik, klik\u2026", "Sneller nu, en nog sneller. Glokta werd duizelig. De binnenste ring, met de grootste letters, kroop voort. De buitenste, de smalste ring, vloog zo snel rond dat zijn ogen het niet konden volgen.", "\u2026 klik, klik, klik, klik, klik\u2026", "Er vormden zich omtrekken in de markeringen terwijl de symbolen elkaar passeerden: strepen, vierkanten, driehoeken, ongelooflijk gedetailleerd, dansend voor zijn ogen en dan weer verdwijnend als de ringen verder draaiden\u2026", "Klik.", "En de cirkels stonden stil, in een nieuw patroon gerangschikt. Bayaz stak zijn hand uit en trok de sleutel uit de deur. Er klonk een zacht gesis, amper hoorbaar, als van water heel ver weg, en er verscheen een lange spleet in de deur. De twee helften schoven langzaam, soepel van elkaar weg. De ruimte ertussen werd steeds groter.", "Klik.", "Ze schoven in de muren, verzonken in de zijkanten van de vierkante poort. De deur was open.", "\u2018Dat,\u2019 zei Bayaz, \u2018is nog eens vakmanschap.\u2019", "Er kwam geen muffe lucht naar buiten, geen stank van verrotting, geen teken dat er lange jaren waren verstreken, alleen maar een vlaag koele, droge lucht. En toch heb ik het gevoel alsof er een doodskist is geopend.", "Stilte, op de wind na die langs de donkere stenen streek, de adem in Glokta's droge keel, het geklots van het water ver onder hen. Die bovenaardse angst was verdwenen. Hij voelde alleen een diepe verontrusting terwijl hij de open poort door staarde. Maar niet erger dan wanneer ik voor de deur van de hoofdlector sta. Bayaz draaide zich glimlachend om.", "\u2018Er zijn lange jaren verstreken sinds ik dit gebouw heb afgesloten, en in al die trage tijd is er niemand over de drempel geweest. Dit is voor jullie drie een bijzondere eer.\u2019 Glokta voelde zich niet vereerd. Hij voelde zich ziek. \u2018Er zijn gevaren binnen. Raak niets aan, en loop alleen daarheen waar ik jullie leid. Blijf dicht achter me, want de paden zijn niet altijd gelijk.\u2019", "\u2018Niet gelijk?\u2019 vroeg Glokta. \u2018Hoe kan dat nou?\u2019", "De oude man haalde zijn schouders op. \u2018Ik ben alleen maar de portier,\u2019 zei hij toen hij de ketting met de sleutel weer onder zijn hemd stopte, \u2018niet de architect.\u2019 En hij stapte de schaduwen in.", "Jezal voelde zich niet goed, helemaal niet goed. Het kwam niet alleen door de walgelijke misselijkheid die op een of andere manier bij hem was opgekomen door de letters op de deuren, maar er was meer aan de hand. Een plotselinge schok en walging, net als wanneer je een beker pakt en verwacht dat er water in zit, maar er dan iets anders in aantreft. Pis misschien, in dit geval. Hetzelfde effect van een nare verrassing, maar dan uitgestrekt over minuten, over uren. Dingen die hij had afgedaan als onzin, oude verhalen, bleken plotseling echt te zijn. De wereld was een andere plek dan hij gisteren nog was geweest, een vreemde en onrustbarende plek, en hij had hem veel liever zoals het vroeger was.", "Hij begreep niet waarom hij hier bij moest zijn. Jezal wist heel weinig van geschiedenis. Kanedias, Juvens, Bayaz zelfs, het waren namen uit stoffige boeken, die hij als kind wel had gehoord en waar hij toen al weinig belangstelling voor had. Het was gewoon pech, dat was alles. Hij had de Wedstrijd gewonnen en nu was hij hier, ronddwalend door een of andere vreemde oude toren. Dat was alles. Een vreemde oude toren.", "\u2018Welkom,\u2019 zei Bayaz, \u2018in het Huis van de Maker.\u2019", "Jezal keek op van de vloer, en zijn mond viel open. Het woord \u2018huis\u2019 was niet toereikend voor de enorme afmetingen van de schemerige ruimte waarin hij zich bevond. De Herenkoepel zou in zijn geheel binnen in deze zaal passen, en dan zou er nog ruimte over zijn. De wanden waren gemaakt van ruwe stenen, niet afgewerkt of gepleisterd, onregelmatig opgestapeld maar eindeloos, eindeloos hoog. Midden boven in de zaal, helemaal boven, hing iets. Een enorm, fascinerend iets.", "Het deed Jezal denken aan de instrumenten van een navigator, maar dan op ongelooflijke schaal. Een stelsel van gigantische metalen ringen, glanzend in het karige licht, de een om de ander heen, met kleinere ringen ertussen, erin, erlangs. Honderden misschien wel, al met al, en allemaal bedekt met tekens: misschien letters, of betekenisloze krassen. In het midden hing een grote zwarte bal.", "Bayaz liep de uitgestrekte ronde vloer van donkere steen al op, waar kronkelige lijnen van glanzend metaal kriskras overheen lagen, en zijn voetstappen weerkaatsten tegen het hoge plafond. Jezal sloop achter hem aan. Er was iets angstaanjagends, duizelingwekkends aan de tocht door de reusachtige ruimte.", "\u2018Dit is Midderland,\u2019 zei Bayaz.", "\u2018Wat?\u2019", "De oude man wees naar de vloer. De kronkellijntjes van metaal begonnen betekenis te krijgen. Kustlijnen, bergen, rivieren, het land en de zee. De vorm van Midderland, die Jezal goed kende van honderden kaarten, lag onder zijn voeten.", "\u2018De hele Cirkel van de Wereld.\u2019 Bayaz gebaarde over de eindeloze vloer. \u2018Die kant op is Angland, en daar voorbij het noorden. Gurkhul ligt daar. Daar is Starikland, en het Oude Keizerrijk, en daar zijn de Stadsstaten van Styria, met daarachter Suljuk en het verre Thond. Kanedias merkte op dat de landen van de bekende wereld een cirkel vormen, met het centrum hier, in zijn Huis, en dat de uiterste rand door het eiland Shabulyan ging, ver in het westen, voorbij het Oude Keizerrijk.\u2019", "\u2018De rand van de wereld,\u2019 mompelde de Noordman terwijl hij langzaam knikte.", "\u2018Wat een arrogantie,\u2019 zei Glokta snuivend, \u2018om je eigen huis als centrum van alles te beschouwen.\u2019", "\u2018Huh.\u2019 Bayaz keek om zich heen in de reusachtige zaal. \u2018Arrogantie had de Maker genoeg. En zijn broers ook.\u2019", "Jezal staarde onbenullig op. De zaal was nog groter dan hij breed was, en het plafond ervan, als dat er al was, ging verloren in de schaduwen. Er liep een ijzeren balustrade rond de ruwe stenen muren, een galerij, misschien twintig pas boven hen. Daarboven, nog hoger, was er nog een, en nog een, en nog een, vaag zichtbaar in het schamele licht. Boven dat alles hing het vreemde toestel.", "Er trok een schok door hem heen. Het bewoog! Het bewoog allemaal! Langzaam, soepel, geruisloos draaiden, verschoven, wentelden de ringen om elkaar heen. Hij kon zich niet voorstellen hoe dat toestel werd aangedreven. Op een of andere manier moest het door de sleutel in het slot in werking zijn gesteld\u2026 of had het misschien al die jaren gedraaid?", "Hij was duizelig. Het hele mechanisme leek nu te draaien, sneller en sneller, en de galerijen ook, maar in tegenovergestelde richting. Recht omhoogstaren hielp niet tegen zijn desori\u00ebntatie, en hij fixeerde zijn pijnlijke ogen op de vloer, op de kaart van Midderland onder zijn voeten. Hij hijgde. Dat was nog erger! Nu leek de hele vloer te draaien! De hele zaal draaide om hem heen! De deuropeningen naar buiten waren allemaal identiek, en het waren er minstens tien. Hij wist niet meer door welke ze waren binnengekomen. Hij voelde een vlaag van afgrijselijke paniek. Alleen die verre zwarte bol in het midden van het toestel stond stil. Hij richtte wanhopig zijn tranende ogen op de bol en dwong zichzelf rustig te blijven ademhalen.", "Het gevoel trok weg. De enorme zaal stond weer stil, of bijna. De ringen verschoven nog, welhaast onbespeurbaar, en kropen traag voort. Hij slikte een mondvol spuug weg, trok zijn schouders op en repte zich met gebogen hoofd achter de anderen aan.", "\u2018Niet die kant op!\u2019 brulde Bayaz plotseling. Zijn stem was een explosie in de dichte stilte, naar buiten rollend en weerkaatsend, met duizend echo's in de reusachtige ruimte.", "\u2018Niet die kant op!\u2019", "\u2018Niet die kant op!\u2019", "Jezal sprong achteruit. De deuropening en de schemerige gang erachter zagen er precies zo uit als die waardoor de anderen waren gelopen, maar hij zag nu dat ze zich rechts van hem bevonden. Hij was op een of andere manier in de war geraakt.", "\u2018Ga alleen waar ik ga!\u2019 siste de oude man.", "\u2018Niet die kant op.\u2019", "\u2018Niet die kant op.\u2019", "\u2018Het spijt me,\u2019 stamelde Jezal, en zijn stem klonk deerniswekkend klein in de enorme zaal. \u2018Ik dacht\u2026 het ziet er allemaal hetzelfde uit!\u2019", "Bayaz legde een geruststellende hand op zijn schouder en trok hem soepel mee. \u2018Ik wilde je niet laten schrikken, mijn vriend, maar het zou jammer zijn als een zo veelbelovend iemand zo jong van ons werd weggenomen.\u2019 Jezal slikte en staarde naar de beschaduwde gang. Hij vroeg zich af wat hem daar misschien te wachten had gestaan. Zijn verbeelding kwam met een aantal onaangename mogelijkheden op de proppen.", "De echo's fluisterden nog steeds tegen hem toen hij zich afwendde. \u2018\u2026 niet die kant op, niet die kant op, niet die kant op\u2026\u2019", "Logen haatte het hier. De stenen waren koud en dood, de lucht was stil en dood, en zelfs de geluiden voelden gedempt en levenloos aan. Het was niet koud en het was niet warm, en toch liep het zweet hem over de rug en prikte zijn nek van een naamloze angst. Elke paar passen draaide hij zich met een ruk om, door het plotselinge gevoel dat iemand naar hem keek, maar er was nooit iemand achter hem. Alleen de jonge Luthar en de kreupele Glokta, die al even ongerust en verward leken als hij.", "\u2018Door deze zalen hebben we ze achtervolgd,\u2019 mompelde Bayaz zachtjes. \u2018Met z'n elven. Alle magi\u00ebrs, voor de laatste keer bij elkaar. Allemaal, op Khalul na. Zacharus en Cawneil, zij vochten hier met de Maker en werden verslagen. Ze hadden nog geluk dat ze het overleefden. Anselmi en Gebroken Tand hadden minder geluk. Kanedias kostte hun het leven. Twee goede vrienden, twee broeders, ben ik die dag kwijtgeraakt.\u2019", "Ze liepen over een smal balkon, verlicht door een ijl gordijn van licht. Aan de ene kant rezen de steile stenen glad op, aan de andere kant was een diepte die verdween in de duisternis. Een zwarte put, vol schaduwen, zonder overkant, zonder bovenkant, zonder bodem. Ondanks de enorme ruimte waren hier geen echo's. De lucht bewoog niet. Nog niet het geringste spoortje tocht. De lucht was bedompt en bedrukkend als in een tombe.", "\u2018Er moet daarbeneden toch water zijn,\u2019 mompelde Glokta, die fronsend over de balustrade keek. \u2018Er moet toch iets zijn?\u2019 Hij keek turend omhoog. \u2018Waar is het plafond?\u2019", "\u2018Het stinkt hier,\u2019 klaagde Luthar met zijn hand tegen zijn neus gedrukt.", "Logen was het voor \u00e9\u00e9n keer met hem eens. Het was een geur die hij goed kende, en zijn lippen krulden op van haat. \u2018Het stinkt hier naar smerige platkoppen.\u2019", "\u2018O, ja,\u2019 zei Bayaz, \u2018de Shanka zijn ook het werk van de Maker.\u2019", "\u2018Zijn werk?\u2019", "\u2018Ja. Hij heeft ze gemaakt van klei en metaal en restjes vlees.\u2019", "Logen staarde hem aan. \u2018Heeft hij ze gem\u00e1\u00e1kt?\u2019", "\u2018Om te vechten in zijn oorlog. Tegen ons. Tegen de magi\u00ebrs. Tegen zijn broer Juvens. Hij fokte hier de eerste Shanka en liet ze vrij in de wereld om te groeien, zich te vermenigvuldigen en te vernietigen. Dat was hun doel. We hebben nog vele jaren na Kanedias\u2019 dood op ze gejaagd, maar we hebben ze niet allemaal kunnen vangen. We hebben ze verdreven naar de donkerste hoeken van de wereld, en daar hebben ze zich weer voortgeplant, en nu komen ze naar buiten om te groeien, en zich te vermenigvuldigen, en te vernietigen, zoals altijd hun doel is geweest.\u2019 Logen gaapte hem aan.", "\u2018Shanka.\u2019 Luthar grinnikte en schudde zijn hoofd.", "Platkoppen waren niet om te lachen. Logen draaide zich plotseling om, blokkeerde het smalle balkon met zijn lichaam en torende in het schemerlicht boven Luthar uit. \u2018Valt er wat te lachen?\u2019", "\u2018Nou, ik bedoel maar, iedereen weet dat ze niet bestaan.\u2019", "\u2018Ik heb met mijn eigen handen tegen ze gevochten,\u2019 gromde Logen, \u2018mijn hele leven. Ze hebben mijn vrouw vermoord, mijn kinderen en mijn vrienden. In het noorden barst het van die verdomde platkoppen.\u2019 Hij bukte. \u2018Dus zeg niet dat ze niet bestaan.\u2019", "Luthar was bleek geworden. Hij keek naar Glokta voor steun, maar de inquisiteur had zich tegen een muur laten zakken en wreef over zijn been, met zijn lippen op elkaar geperst en zweetdruppels op zijn ingevallen gezicht. \u2018Mij kan het geen moer schelen!\u2019 snauwde hij.", "\u2018Er zijn meer dan genoeg Shanka op de wereld,\u2019 siste Logen, die zijn gezicht heel dicht bij dat van Luthar bracht. \u2018Misschien kom je er op een dag een paar tegen.\u2019 Hij draaide zich om en beende achter Bayaz aan, die al door een boog aan het uiteinde van het balkon verdween. Hij wilde hier niet in zijn eentje achterblijven.", "Weer een zaal. Een enorme, met een zwijgend woud van pilaren aan weerszijden en vol met schaduwen. Het licht viel in schachten van boven omlaag en etste vreemde patronen op de stenen vloer: donkere en lichte vormen, zwarte en witte strepen. Bijna als een handschrift. Staat hier een boodschap? Voor mij? Glokta rilde. Als ik nog even wat langer kijk, begrijp ik het misschien\u2026", "Luthar liep voorbij, zijn schaduw viel over de vloer, de lijnen werden onderbroken en het gevoel verdween. Glokta vermande zich. Ik word gek in dit vervloekte gebouw. Ik moet helder nadenken. Alleen de feiten, Glokta, alleen de feiten.", "\u2018Waar komt dat licht vandaan?\u2019 vroeg hij.", "Bayaz wuifde met zijn hand. \u2018Van boven.\u2019", "\u2018Zijn daar ramen?\u2019", "\u2018Misschien.\u2019", "Glokta's stok tikte in het licht, tikte in het donker, en zijn linkerlaars sleepte achter hem aan. \u2018Is er niets anders hier dan gangen? Wat is de zin van dit alles?\u2019", "\u2018Wie kan weten hoe de Maker denkt?\u2019 verklaarde Bayaz pompeus, \u2018of zijn grootse plannen begrijpen?\u2019 Hij scheen er bijna trots op te zijn dat hij nooit duidelijke antwoorden gaf.", "Het hele gebouw was wat Glokta betrof een kolossale verspilling van energie. \u2018Hoeveel mensen woonden hier?\u2019", "\u2018Heel lang geleden, in gelukkiger tijden, vele honderden. Allerlei soorten mensen die Kanedias dienden en hem hielpen bij zijn werk. Maar de Maker was altijd wantrouwig en afgunstig over zijn geheimen. Beetje bij beetje werkte hij zijn volgelingen naar buiten, de Agriont en de universiteit in. Tegen het einde woonden hier nog maar drie mensen: Kanedias zelf, zijn assistent Jaremias,\u2019 Bayaz zweeg even, \u2018en zijn dochter Tolomei.\u2019", "\u2018De dochter van de Maker?\u2019", "\u2018Wat is daarmee?\u2019 snauwde de oude man.", "\u2018Niks, helemaal niks.\u2019 En toch was het polijstlaagje even verdwenen, al was het maar heel kort. Vreemd dat hij het hier zo goed kent. \u2018Wanneer hebt u hier gewoond?\u2019", "Bayaz fronste diep. \u2018Een mens kan ook te veel vragen stellen.\u2019", "Glokta keek hem na toen hij doorliep. Sult had het mis. De hoofdlector is toch niet onfeilbaar. Hij heeft die Bayaz onderschat, en dat schaadt hem. Wie is die kale, gepikeerde idioot, die de machtigste man in de Unie te kakken kan zetten? Terwijl hij hier stond, diep in de krochten van deze bovennatuurlijke plek, leek het antwoord niet zo vreemd.", "De Eerste van Magi\u00ebrs.", "\u2018We zijn er.\u2019", "\u2018Waar?\u2019 vroeg Logen. De gang strekte zich in beide richtingen uit in een flauwe bocht die in de duisternis verdween. De wanden bestonden uit enorme steenblokken, aan weerskanten ononderbroken.", "Bayaz gaf geen antwoord. Hij streek zachtjes met zijn handen over de stenen, op zoek naar iets. \u2018Ja. Dit is het.\u2019 Bayaz haalde de sleutel onder zijn hemd vandaan. \u2018Bereiden jullie je maar voor.\u2019", "\u2018Waarop?\u2019", "De magi\u00ebr schoof de sleutel in een onzichtbaar gat. Een van de blokken waaruit de muur bestond verdween plotseling; het schoot met een donderende klap omhoog naar het plafond. Logen stond hoofdschuddend te duizelen. Hij zag dat Luthar met zijn handen tegen zijn oren geslagen ineendook. De hele gang leek te zoemen van de echo\u00ebnde klappen, steeds maar door.", "\u2018Wacht hier,\u2019 zei Bayaz, al hoorde Logen hem amper bij het gesuis in zijn oren. \u2018Raak niets aan. Ga nergens naartoe.\u2019 Hij stapte door de opening en liet de sleutel in de muur zitten.", "Logen keek hem na. Er was licht te zien in een smalle gang, en een ruisend geluid spoelde op hem af, als van een klaterend beekje. Logen voelde een vreemdsoortige nieuwsgierigheid. Hij keek om naar de andere twee. Misschien bedoelde Bayaz dat alleen zij moesten blijven staan? Hij bukte en stapte door de opening.", "En tuurde omhoog in een felverlichte, ronde kamer. Er kwam licht van heel hoog boven, verblindend licht, bijna pijnlijk om in te kijken na de eerdere schemering. De gebogen wanden waren van perfecte, schone witte stenen, en er liep water overheen, het stroomde overal rondom hem omlaag en verzamelde zich in een ronde poel beneden. De lucht was koel en vochtig op Logens huid. Er liep een smalle brug vanuit de gang, met een trapje omhoog, dat eindigde bij een hoge witte pilaar die oprees uit het water. Bayaz stond daar, bovenop, naar iets te staren.", "Logen sloop naar de magi\u00ebr toe, heel oppervlakkig ademend. Er lag een blok witte steen. Water droop van bovenaf op het gladde, harde midden van de steen. Een regelmatig drup, drup, drup, steeds op dezelfde plek. Er lagen twee dingen op het dunne laagje water. Het eerste was een vierkant kistje, eenvoudig gemaakt van donker metaal en ongeveer zo groot dat er een mannenhoofd in zou passen. Het andere was een stuk vreemder.", "Een wapen misschien, een soort bijl. Een lange schacht, gemaakt van kleine metalen buisjes, allemaal om elkaar heen gedraaid als de stengels van een oude klimop. Aan het ene uiteinde zat een gegroefde handgreep, aan de andere kant een plat stuk metaal met kleine gaatjes erin en een lange, gebogen haak eraan vast. Het licht speelde over de vele donkere vlakken, fonkelend in druppeltjes vocht. Vreemd, mooi, fascinerend. Op het handvat zat \u00e9\u00e9n glinsterende letter, zilver in donker metaal. Logen herkende het van zijn eigen zwaard. Het teken van Kanedias. Het werk van de Meestermaker.", "\u2018Wat is dat?\u2019 vroeg hij, en hij stak zijn hand ernaar uit.", "\u2018Niet aanraken!\u2019 schreeuwde Bayaz terwijl hij Logens hand wegsloeg. \u2018Ik had toch gezegd dat je moest wachten?\u2019", "Logen zette onzeker een pas achteruit. Hij had de magi\u00ebr nog nooit zo bezorgd zien kijken, maar hij kon zijn ogen niet afhouden van dat vreemde ding op de steen. \u2018Is het een wapen?\u2019", "Bayaz ademde langzaam uit. \u2018Een vreselijk wapen, mijn vriend. Een wapen waartegen geen staal, geen steen, geen magie je kan beschermen. Kom er niet bij in de buurt, ik waarschuw je. Er zijn gevaren. De Scheider, noemde Kanedias het, en hiermee heeft hij zijn broer Juvens gedood, mijn meester. Hij zei me eens dat hij twee randen heeft. Eentje hier, en eentje aan de Overzijde.\u2019", "\u2018Wat moet dat nou weer betekenen?\u2019 mompelde Logen. Hij zag niet eens \u00e9\u00e9n snijrand.", "Bayaz haalde zijn schouders op. \u2018Als ik dat wist, zou ik de Meestermaker zijn in plaats van alleen maar de Eerste van Magi\u00ebrs.\u2019 Hij pakte het kistje op, grimassend alsof het loodzwaar was. \u2018Zou je me hiermee kunnen helpen?\u2019", "Logen nam het van hem over en gromde geschrokken. Het woog evenveel als een blok massief ijzer. \u2018Zwaar,\u2019 grimaste hij.", "\u2018Kanedias heeft het sterk gesmeed. Zo sterk als hij het met al zijn vaardigheid kon maken. Niet om de inhoud ervan te beschermen tegen de wereld.\u2019 Hij boog zich voorover en sprak zachtjes. \u2018Om de wereld te beschermen tegen de inhoud.\u2019", "Logen keek fronsend omlaag. \u2018Wat zit er dan in?\u2019", "\u2018Niks,\u2019 mompelde Bayaz. \u2018Nog niet.\u2019", "Jezal probeerde drie mannen in de wereld te bedenken die hij meer haatte. Brint? Dat was gewoon een verwaande idioot. Gorst? Die had alleen maar zijn magere best gedaan om Jezal te verslaan bij het schermen. Varuz? Dat was gewoon een ouwe zak.", "Nee. Deze drie stonden boven aan zijn lijst. De arrogante oude man met zijn idiote gezwets en zijn zelfingenomen air van mysterie. Die enorme bruut met zijn lelijke littekens en zijn dreigende blik. De neerbuigende kreupele met zijn sarcastische opmerkingen, die deed alsof hij alles over het leven wist. Zij drie\u00ebn, gecombineerd met de stilstaande lucht en eeuwige somberheid van deze vreselijke plek, waren genoeg om Jezal weer aan het kotsen te brengen. Het enige wat hij zich kon voorstellen dat erger kon zijn dan zijn huidige gezelschap, was om helemaal geen gezelschap te hebben. Hij keek in de schaduwen om zich heen en huiverde.", "Toch vatte hij moed toen ze een hoek om gingen. Hij zag een klein vierkantje daglicht verderop. Hij haastte zich ernaartoe, haalde de schuifelende Glokta in, en het water liep hem in de mond bij het vooruitzicht om weer onder de blote hemel te zijn.", "Jezal sloot genoeglijk zijn ogen toen hij de open lucht in stapte. De koude wind streelde zijn gezicht, en hij zoog er longenvol van naar binnen. Het was een ongelooflijke opluchting, alsof hij wekenlang in de duisternis opgesloten had gezeten, alsof vingers rond zijn keel nu net hadden losgelaten. Hij liep over een grote, open vloer, bedekt met harde, vlakke stenen. Negenvinger en Bayaz stonden verderop naast elkaar, bij een borstwering tot middelhoogte, en daarachter\u2026", "Onder hen kwam de Agriont in zicht. Een lappendeken van witte muren, grijze daken, glinsterende ramen, groene tuinen. Ze waren nog lang niet aan de top van het Huis van de Maker, nog maar op een van de lagere daken boven de poort, maar het was hier al ontzagwekkend hoog. Jezal herkende de oude universiteit, het glanzende dak van de Herenkoepel, de gedrongen massa van het Huis van Vragen. Hij zag het Maarschalkplein liggen, een kom van houten tribunes tussen de gebouwen, misschien zelfs het kleine gele vlekje van de schermring in het midden. Voorbij de citadel, omgeven door de witte muur en fonkelende gracht, was de stad een uitgestrekte grijze massa onder de vale hemel, helemaal tot aan de zee.", "Jezal lachte van ongeloof en uitgelatenheid. De Toren van Ketens was hiermee vergeleken een keukentrapje. Hij was zo hoog boven de wereld dat alles wel stil leek te staan, bevroren in de tijd. Hij voelde zich een koning. Geen mens had dit in honderden jaren tijd gezien. Hij was enorm, groots, veel belangrijker dan de kleine mensjes die in de gebouwtjes daar beneden woonden en werkten. Hij draaide zich om en keek naar Glokta, maar de kreupele glimlachte niet. Hij was bleker dan ooit, keek fronsend naar de speelgoedstad, en bij zijn linkeroog trilde een spiertje.", "\u2018Hoogtevrees?\u2019 vroeg Jezal lachend.", "Glokta draaide zijn asgrauwe gezicht naar hem toe. \u2018Er waren geen trappen. We hebben geen trappen beklommen om hier te komen!\u2019 Jezals grijns begon te vervagen. \u2018Geen trappen, begrijp je wel? Hoe kan dat? Nou? Vertel me dat eens!\u2019", "Jezal slikte en dacht over de weg hiernaartoe. Die kreupele had gelijk. Geen trappen, geen hellingen, ze waren niet naar boven of naar beneden gegaan. Maar toch waren ze hier, ver boven de hoogste toren van de Agriont. Hij werd weer misselijk. Het uitzicht kwam hem nu duizelingwekkend voor, afstotelijk, obsceen. Hij liep onvast achteruit van de borstwering. Hij wilde naar huis.", "\u2018Ik ben hem door het donker gevolgd, in mijn eentje, en hier kwam ik tegenover hem te staan. Tegenover Kanedias. De Meestermaker. Hier hebben we gevochten. Vuur en staal en vlees. Hier stonden we. Voor mijn ogen smeet hij Tolomei van het dak omlaag. Ik zag het gebeuren, maar kon hem niet tegenhouden. Zijn eigen dochter. Kun je je dat voorstellen? Niemand had dat minder verdiend dan zij. Een onschuldiger geest heb ik nooit gekend.\u2019 Logen fronste zijn voorhoofd. Hij wist niet wat hij moest zeggen.", "\u2018Hier hebben we gevochten,\u2019 mompelde Bayaz, terwijl zijn vlezige vuisten strak gebald op de borstwering rustten. \u2018Ik viel hem aan met vuur en staal en vlees, en hij mij. Ik gooide hem naar beneden. Hij viel brandend omlaag en brak op de brug beneden. En zo vertrok de laatste zoon van Euz uit deze wereld en gingen zoveel van hun geheimen voor altijd verloren. Ze vernietigden elkaar, alle vier. Wat zonde toch.\u2019", "Bayaz draaide zich om en keek Logen aan. \u2018Maar dat is al heel lang geleden, h\u00e8, mijn vriend? Lang geleden.\u2019 Hij blies zijn wangen op en trok zijn schouders omhoog. \u2018Laten we maar gaan. Het voelt hier als een tombe. Het is een tombe. Laten we het gebouw weer afsluiten, en de herinneringen erbij. Dat ligt allemaal in het verleden.\u2019", "\u2018Huh,\u2019 zei Logen. \u2018Mijn vader zei altijd dat de zaden uit het verleden vrucht dragen in het heden.\u2019", "\u2018Dat doen ze ook.\u2019 Bayaz stak langzaam zijn hand uit en streek met zijn vingers langs het koude, donkere metaal van het kistje dat Logen droeg. \u2018Dat doen ze ook. Je vader was een wijs man.\u2019", "Glokta's been brandde, zijn vergroeide rug was van zijn kont tot aan zijn schedel een spoor van vuur. Zijn mond voelde droog als zaagsel, zijn gezicht was zweterig en trekkerig, de adem siste door zijn keel, maar hij liep verder door de duisternis, weg van de enorme zaal met de zwarte bol en dat vreemde toestel, door naar de open deur. Naar het licht.", "Op de smalle brug voor de smalle poort bleef hij staan met zijn hoofd in zijn nek, zijn hand trillend op het handvat van zijn wandelstok, knipperend en wrijvend in zijn ogen, de buitenlucht inademend en genietend van de koude wind op zijn gezicht. Wie had gedacht dat wind zo fijn kon aanvoelen? Misschien is het maar goed ook, dat er geen trappen waren. Dan was ik misschien nooit meer buiten gekomen.", "Luthar was alweer halverwege terug over de brug, hij haastte zich alsof hij door de duivel op de hielen werd gezeten. Negenvinger was niet ver weg, hijgend en steeds opnieuw iets mompelend in zijn noordse taal. \u2018Ik leef nog,\u2019 geloofde Glokta dat hij zei. Zijn grote handen omklemden dat vierkante metalen kistje en zijn spieren bolden op alsof het evenveel woog als een aambeeld. Er moet meer achter dit uitstapje zitten dan dat hij enkel wilde bewijzen dat hij gelijk had. Wat hebben ze daar weggehaald? Wat weegt er zo zwaar? Hij keek achterom de duisternis in en huiverde. Hij wist niet zeker of hij het wel wilde weten.", "Bayaz beende de tunnel uit en de open lucht in, met een even zelfingenomen blik als altijd. \u2018Zo, inquisiteur,\u2019 zei hij luchtig. \u2018Hoe vond u ons uitstapje naar het Huis van de Maker?\u2019", "Een gestoorde, vreemde en afgrijselijke nachtmerrie. Ik was misschien zelfs nog liever een paar uur teruggegaan naar de gevangenis van de keizer. \u2018Het is iets te doen, zo op een ochtendje,\u2019 snauwde hij.", "\u2018Ik ben blij dat u het onderhoudend vond,\u2019 zei Bayaz grinnikend terwijl hij het staafje donker metaal onder zijn hemd vandaan haalde. \u2018En zeg eens, denkt u nog steeds dat ik een leugenaar ben? Of is uw wantrouwen eindelijk weggenomen?\u2019", "Glokta keek fronsend naar de sleutel. Hij keek fronsend naar de oude man. Hij keek fronsend de duisternis van het Huis van de Maker in. Mijn wantrouwen neemt alleen maar toe. Het wordt nooit weggenomen. Het verandert alleen maar van vorm. \u2018Eerlijk? Ik weet niet wat ik moet denken.\u2019", "\u2018Mooi. Je eigen onwetendheid erkennen is de eerste stap naar de verlichting. Maar tussen ons gezegd en gezwegen, ik zou iets anders bedenken om de hoofdlector te vertellen.\u2019 Glokta voelde zijn ooglid trillen. \u2018U kunt maar beter vast oversteken, h\u00e8, inquisiteur? Terwijl ik de boel weer op slot doe?\u2019", "De duik naar het koude water beneden leek nu niet meer zo eng. Als ik val, sterf ik tenminste in het licht. Glokta keek maar \u00e9\u00e9n keer achterom, toen hij de deuren van het Huis van de Maker met een zachte klik hoorde sluiten en de cirkels weer op hun plek draaiden. Alles weer zoals het was voordat we kwamen. Hij draaide de deuren zijn tintelende rug toe, zoog op zijn tandvlees tegen de inmiddels vertrouwde vlaag van misselijkheid, vloekte en begon de brug over te strompelen.", "Luthar bonsde wanhopig op de oude poorten aan het andere uiteinde. \u2018Doe open!\u2019 snikte hij bijna toen Glokta aan kwam hobbelen, en er kroop wat paniek in zijn overslaande stem. \u2018Doe open!\u2019 De deur ging eindelijk rammelend open, en daar stond de geschokt kijkende beheerder. Wat jammer toch. Ik was ervan overtuigd dat kapitein Luthar op het punt stond in tranen uit te barsten. De trotse winnaar van de Wedstrijd, de dapperste jonge zoon van de Unie, een parel van mannelijkheid, snotterend op zijn knie\u00ebn. Dat zou deze tocht bijna de moeite waard hebben gemaakt. Luthar schoot door de open poort, en Negenvinger volgde hem met een grimmige blik en het metalen kistje in zijn armen. De beheerder keek turend naar Glokta toen die achter hen aan strompelde. \u2018Nu al terug?\u2019", "Ouwe gek. \u2018Waar hebt u het over?\u2019", "\u2018Ik ben pas halverwege mijn eieren. Jullie zijn nog geen half uur weggeweest.\u2019", "Glokta lachte blaffend en zonder plezier. \u2018Een halve dag, bedoelt u.\u2019 Maar hij fronste toen hij langs de man het pleintje op keek. De schaduwen lagen nog bijna op precies dezelfde plek als toen ze waren vertrokken. Nog steeds vroeg in de ochtend, maar hoe kan dat?", "\u2018De Maker heeft me ooit verteld dat tijd tussen je oren zit.\u2019 Glokta draaide grimassend zijn hoofd. Bayaz was achter hem aan gekomen en klopte met een dikke vinger tegen zijn schedel. \u2018Het had erger gekund, geloof me. En het wordt pas echt zorgwekkend als je eerder weer naar buiten komt dan je naar binnen was gegaan.\u2019 Hij glimlachte, en zijn ogen fonkelden in het licht dat door de deuropening viel. Doet hij nu alsof hij gek is? Of probeert hij mij voor gek te zetten? Hoe dan ook, ik ben die spelletjes beu.", "\u2018Genoeg raadsels,\u2019 snauwde Glokta. \u2018Waarom zegt u niet gewoon wat u wilt?\u2019", "De Eerste van Magi\u00ebrs, als hij dat was, grijnsde nog breder. \u2018Ik mag u wel, inquisiteur, echt. Ik zou er niet van staan te kijken als u de enige eerlijke man bent die nog over is in dit hele verdomde land. We moeten een keer praten, u en ik. Praten over wat ik wil, en over wat u wilt.\u2019 Zijn glimlach verdween. \u2018Maar niet vandaag.\u2019", "En hij stapte door de open deur en liet Glokta achter in de schaduwen."], "Text/chap39.html": ["Niemands hondje", "\u2018Waarom ik?\u2019 mompelde West binnensmonds, starend over de brug naar de zuidelijke poort. Die onzin bij de haven had langer geduurd dan verwacht, veel langer, maar dat was de laatste tijd eigenlijk met alles zo. Soms had hij het gevoel dat hij de enige in de Unie was die zich serieus voorbereidde op een oorlog en dat hij alles in zijn eentje moest organiseren, tot en met het tellen van de nagels waarmee de hoefijzers van de paarden werden bevestigd. Hij was al laat voor zijn dagelijkse overleg met maarschalk Burr, en hij wist dat hij vandaag nog honderd andere onmogelijke dingen moest regelen. Dat was elke dag zo. Dat hij nu betrokken raakte bij een of ander zinloos oponthoud hier bij de poort van de Agriont, kon hij helemaal niet gebruiken.", "\u2018Waarom moet ik het verdomme nou net weer zijn?\u2019 Hij begon weer hoofdpijn te krijgen. Dat maar al te bekende bonzen achter zijn ogen. Elke dag leek het eerder te beginnen en erger te worden.", "Vanwege de hitte van de afgelopen paar dagen mochten de wachters werken zonder hun volledige harnas. West nam aan dat minstens twee van hen daar nu spijt van hadden. De ene man lag op de grond bij de poort, met zijn handen tussen zijn benen, en jammerde luid. Zijn sergeant stond voorovergebogen naast hem, terwijl het bloed uit zijn neus droop en in donkerrode druppels op de stenen van de brug belandde. De twee andere soldaten die dienst hadden, hielden hun speren naar voren, met de punten op een magere jongeling met een donkere huid gericht. Een andere zuiderling stond vlakbij, een oude man met lang grijs haar, leunend op de balustrade terwijl hij het tafereel met een uitdrukking van volkomen gelatenheid overzag.", "De jongeling wierp een snelle blik over zijn schouder, en West keek op van verbazing. Het was een vrouw, met zwart kortgeknipt haar dat in vettige punten op haar hoofd stond. Haar ene mouw was bij haar schouder afgescheurd en een lange, pezige bruine arm stak naar buiten, eindigend in een vuist die strak rond het heft van een krom mes zat geklemd. Het lemmet glansde als een spiegel en leek akelig scherp, en het was het enige aan haar dat er schoon uitzag. Ze had een dun grijs litteken over de hele rechterkant van haar gezicht, door haar zwarte wenkbrauw en over haar omlaaggebogen lippen. Maar vooral haar ogen verrasten West: ze stonden een beetje scheef, waren samengeknepen in diepe vijandigheid en wantrouwen, en geel van kleur. Hij had allerlei soorten Kantics gezien toen hij in Gurkhul in de oorlog vocht, maar zulke ogen had hij nog nooit gezien. Diep, warm, goudgeel, als\u2026", "Pis. Dat was de geur toen hij dichterbij kwam. Pis, en vuil, en een heleboel oud, zuur zweet. Dat herinnerde hij zich ook maar al te goed van de oorlog: de stank van mannen die zich al heel lang niet hadden gewassen. West onderdrukte de neiging om zijn neus op te trekken en met een heel wijde boog om dat glanzende lemmet heen te lopen. Je moet geen angst tonen als je een gevaarlijke situatie wilt bedaren, hoe bang je ook bent. In zijn ervaring was het zo dat als je kon doen alsof je alles onder controle had, je al halverwege je doel was.", "\u2018Wat is hier verdomme aan de hand?\u2019 gromde hij tegen de sergeant met het bebloede gezicht. Hij hoefde zijn ergernis niet te veinzen, want de seconden tikten voorbij en hij werd steeds bozer.", "\u2018Die smerige bedelaars wilden de Agriont binnengaan, meneer! Ik heb natuurlijk geprobeerd ze weg te sturen, maar ze hebben brieven!\u2019", "\u2018Brieven?\u2019", "De vreemde oude man tikte West op zijn schouder en gaf hem een opgevouwen vel papier, dat langs de randen een beetje groezelig was. Hij las het, en zijn frons werd almaar dieper. \u2018Dit is een doorgangsbrief, ondertekend door heer Hoff zelf. Ze moeten worden binnengelaten.\u2019", "\u2018Maar niet gewapend, meneer! Ik heb ze gezegd dat ze niet gewapend naar binnen mochten!\u2019 De sergeant had een vreemd uitziende boog van donker hout in zijn hand, en een kromzwaard van Gurkens ontwerp in de andere. \u2018Het was al een hele strijd om deze van haar los te krijgen, maar toen ik haar wilde fouilleren\u2026 die Gurkense teef\u2026\u2019 De vrouw siste en zette een stap naar voren, en de sergeant en zijn twee wachters schuifelden nerveus en dicht opeengepakt naar achteren.", "\u2018Rustig, Ferro,\u2019 zuchtte de oude man in de Kantische taal. \u2018Alsjeblieft, rustig.\u2019 De vrouw spuugde op de stenen van de brug en vloekte een of andere verwensing die West niet begreep, maar ze zwaaide met het mes heen en weer op een manier die aangaf dat ze wist hoe ze het moest gebruiken en daar ook gaarne toe bereid was.", "\u2018Waarom ik?\u2019 mompelde West zachtjes. Het was duidelijk dat hij nergens naartoe kon tot deze kwestie was opgelost. Alsof hij al niet genoeg aan zijn hoofd had. Hij haalde diep adem en deed zijn best zich te verplaatsen in die stinkende vrouw: een buitenlandse, omgeven door vreemd uitziende mensen met speren, die een taal spraken die ze niet begreep en die haar wilden fouilleren. Ze dacht waarschijnlijk nu zelfs aan hoe West stonk. Gedesori\u00ebnteerd en bang, waarschijnlijk, in plaats van gevaarlijk. Ze zag er echter wel heel gevaarlijk uit, en ze leek helemaal niet bang.", "De oude man leek de redelijkste van de twee, dus richtte West zich als eerste tot hem. \u2018Komen jullie uit Gurkhul?\u2019 vroeg hij in gebroken Kantisch.", "De oude man richtte zijn blik op West. \u2018Nee. Er ligt in het zuiden nog meer dan Gurkhul.\u2019", "\u2018Kadir, dan? Taurish?\u2019", "\u2018U kent het zuiden?\u2019", "\u2018Een beetje. Ik heb er gevochten in de oorlog.\u2019", "De oude man draaide zijn hoofd met een ruk in de richting van de vrouw, die hen met haar schuinstaande gele ogen wantrouwig aankeek. \u2018Zij komt uit Muntaz.\u2019", "\u2018Nooit van gehoord.\u2019", "\u2018Waarom zou u ook?\u2019 De oude man haalde zijn knokige schouders op. \u2018Een klein landje aan de zee, ver ten oosten van Shaffa, voorbij de bergen. De Gurken hebben het jaren geleden veroverd, en de burgers werden verdreven of tot slaven gemaakt. Kennelijk is ze sindsdien in een rothumeur.\u2019 De vrouw keek hen met \u00e9\u00e9n oog kwaad aan en hield haar andere oog op de soldaten gericht.", "\u2018En u?\u2019", "\u2018O, ik kom van nog veel verder zuidwaarts, voorbij Kanta, voorbij de woestijn, zelfs voorbij de Cirkel van de Wereld. Mijn geboorteland staat niet op uw kaarten, mijn vriend. Yulwei is de naam.\u2019 Hij stak een lange, zwarte hand uit.", "\u2018Collem West.\u2019 De vrouw keek hen behoedzaam aan toen ze elkaar de hand drukten.", "\u2018Deze heet West, Ferro! Hij heeft tegen de Gurken gevochten! Vertrouw je hem nu?\u2019 Yulwei klonk niet erg hoopvol, en inderdaad hield de vrouw haar schouders nog even strak opgetrokken en werd haar greep op het mes niet minder vast. Een van de soldaten koos dat ongelukkige moment uit om een stap naar voren te zetten en met zijn speer in haar richting te porren. De vrouw grauwde en spuugde weer en riep nog wat onverstaanbare verwensingen.", "\u2018Zo is het genoeg!\u2019 hoorde West zichzelf tegen de wachter brullen. \u2018Doe die speren weg, verdomme!\u2019 Ze keken hem geschokt aan, en hij moest moeite doen om zijn stem onder controle te krijgen. \u2018Ik geloof niet dat dit een grootscheepse invasie is, jullie wel? Weg ermee!\u2019", "Met tegenzin zweefden de speerpunten verder bij de vrouw weg. West stapte vastberaden op haar af en hield met alle gezag die hij kon oproepen zijn blik op die van haar gericht. Geen angst tonen, hield hij zich voor, maar zijn hart ging tekeer. Hij stak zijn geopende hand uit, bijna zo dichtbij dat hij haar kon aanraken.", "\u2018Het mes,\u2019 zei West scherp, in zijn gebrekkige Kantisch. \u2018Alsjeblieft. Er gebeurt je niks, dat beloof ik.\u2019", "De vrouw staarde hem aan met die schuine, kleine gele ogen, toen de wachters met de speren, toen hem weer. Ze nam er nogal de tijd voor. West stond daar met een droge mond, een nog steeds bonzend hoofd, terwijl het almaar later werd, zwetend onder zijn uniform in de hete zon, en probeerde de geur van de vrouw te negeren. Er verstreek enige tijd.", "\u2018Alle goden, Ferro!\u2019 snauwde de oude man plotseling. \u2018Ik ben oud! Heb medelijden! Ik heb misschien nog maar een paar jaar te gaan! Geef die man dat mes, voor ik dood ben!\u2019", "\u2018Sssss,\u2019 siste ze met opgekrulde lip. Een duizelig, uitgerekt moment lang kwam het mes omhoog, en toen klapte het heft in Wests handpalm. Hij slikte droog van opluchting. Tot op het laatste moment was hij er bijna zeker van dat ze hem het scherpe uiteinde zou geven.", "\u2018Dank je,\u2019 zei hij, een stuk kalmer dan hij zich voelde. Hij gaf het mes aan de sergeant. \u2018Stop die wapens weg en breng onze gasten naar de Agriont, en als iemand iets overkomt, vooral haar, dan hou ik jou daar verantwoordelijk voor. Is dat begrepen?\u2019 Hij loerde nog even naar de sergeant en stapte door de poort de tunnel in, voor er nog iets anders kon misgaan. Hij liet de oude man en de stinkende vrouw achter zich. Zijn hoofd bonsde harder dan ooit tevoren. Verrek, wat was het al laat.", "\u2018Waarom ik toch, verdomme?\u2019 gromde hij in zichzelf.", "\u2018Ik vrees dat de wapenkamer de rest van de dag gesloten is,\u2019 sneerde majoor Vallimir, die langs zijn neus naar West staarde alsof hij een bedelaar was die had gevraagd om een aalmoes. \u2018Onze quota's zijn vervuld, we liggen voor op schema, en we steken de ovens deze week niet meer aan. Misschien als u op tijd was gekomen\u2026\u2019 Het gebons in Wests hoofd werd nog erger. Hij dwong zichzelf langzaam te blijven ademhalen en zijn stem rustig en gelijkmatig te houden. Hij had er niets aan als hij zijn geduld verloor. Daar had je nooit iets aan.", "\u2018Dat begrijp ik, majoor,\u2019 zei West geduldig, \u2018maar er is een oorlog aan de gang. Veel manschappen die we hebben binnengekregen zijn amper bewapend, en maarschalk Burr heeft verzocht de ovens te laten aansteken om wapens voor hen te smeden.\u2019", "Dat was niet helemaal waar, maar West was sinds hij zich bij de staf van de maarschalk had aangesloten opgehouden iedereen de hele waarheid te vertellen. Dat was geen manier om dingen gedaan te krijgen. Nu gebruikte hij een mengeling van vleien, grootspraak en regelrechte leugens, nederige verzoeken en verhulde dreigementen, en hij was nogal een expert geworden in het inschatten welke tactiek bij wie het beste zou werken.", "Helaas moest hij nog de juiste toon zien te vinden bij majoor Vallimir, de meester van de wapenkamers van de koning. Op een of andere manier maakte het de zaak alleen maar ingewikkelder dat ze gelijk in rang waren: hij kon de man niet echt bevelen geven, maar hij kon zich er ook niet toe zetten te smeken.", "Bovendien waren ze in termen van sociale status allesbehalve gelijken. Vallimir was van de oude adel, kwam uit een machtige familie en was ongelooflijk arrogant. Bij hem vergeleken was Jezal dan Luthar een nederig, onzelfzuchtig type, en zijn totale gebrek aan ervaring in het veld maakte het nog erger: hij gedroeg zich ter compensatie als een twee keer zo grote rotzak. Instructies van West, ook al kwamen ze van maarschalk Burr zelf, waren hem even welkom als wanneer ze van een stinkende zwijnenhoeder zouden zijn gekomen.", "Vandaag was geen uitzondering. \u2018De quota's van deze maand zijn vervuld, maj\u00f3\u00f3r West,\u2019 Vallimir wist een snerende nadruk op de titel te leggen, \u2018en dus zijn de ovens gedoofd. Dat is alles.\u2019", "\u2018En dat moet ik dan maar tegen de maarschalk vertellen?\u2019", "\u2018Het bewapenen van aanvullende strijdkrachten is de verantwoordelijkheid van de edelen die ze leveren,\u2019 verklaarde hij nuffig. \u2018Het is niet m\u00edjn schuld als z\u00edj niet aan hun verplichtingen voldoen. Het is gewoon niet ons probleem, maj\u00f3\u00f3r West, en d\u00e1t mag u aan de maarschalk vertellen.\u2019", "Zo ging het nou altijd. Heen en weer: van Burrs werkkamer naar de verschillende afdelingen, naar de commandanten van compagnie\u00ebn, van bataljons, van regimenten, naar de pakhuizen verspreid door de Agriont en de stad, naar de wapenkamers, de barakken, de stallen, de havens waar de soldaten en hun wapens over slechts een paar dagen zouden vertrekken, naar andere afdelingen en weer terug naar waar hij was begonnen, waarna hij mijlen had gelopen en niets voor elkaar had gekregen. Elke avond liet hij zich als een steen in bed vallen, alleen om na een paar uur op te staan en alles weer opnieuw te doen.", "Als commandant van een bataljon was het zijn taak om tegen de vijand te vechten met staal. Als stafofficier, zo scheen het, was het zijn taak om tegen zijn eigen mensen te vechten met papier, meer als een secretaris dan een soldaat. Hij voelde zich alsof hij een grote kei tegen een heuvel op probeerde te duwen. Hij spande zich in en spande zich in, kwam nergens, maar kon niet ophouden met duwen, want dan zou de kei vallen en hem verpletteren. Intussen zaten de arrogante rotzakken die precies hetzelfde gevaar liepen op de helling achter hem en zeiden: \u2018Nou, het is toch niet m\u00edjn kei?\u2019", "Hij begreep nu waarom er tijdens de oorlog in Gurkhul soms niet genoeg te eten was geweest voor de manschappen, of kleren, of wagens om het materiaal mee te vervoeren, of paarden om de wagens te trekken, of allerlei andere dingen waarvan iedereen allang wist dat die noodzakelijk waren.", "West mocht hangen als dat nu ook zou gebeuren doordat h\u00edj iets vergeten was. En hij mocht helemaal hangen als er mannen zouden sterven omdat ze geen wapens hadden om mee te vechten. Hij probeerde zichzelf weer te bedaren, maar zijn hoofd ging steeds meer pijn doen en zijn stem sloeg over van de spanning. \u2018En stel dat we straks midden in Angland staan met een stel half geklede, ongewapende boeren onder ons bevel, wat dan, majoor Vallimir? Wiens probleem is het dan? Niet dat van u, durf ik te beweren! U bent dan nog steeds hier, in het gezelschap van uw koude ovens!\u2019", "West wist al zodra hij het zei dat hij te ver was gegaan. De man stond werkelijk te briesen. \u2018Hoe durft u, meneer! Wilt u mijn persoonlijke eer in twijfel trekken? Mijn familie gaat al negen generaties terug in de Koninklijke Lijfwacht!\u2019", "West wreef in zijn ogen en wist niet of hij moest lachen of huilen. \u2018Ik twijfel niet aan uw eer, verzeker ik u, dat bedoelde ik helemaal niet.\u2019 Hij probeerde zichzelf in Vallimir te verplaatsen. Hij wist niet echt onder wat voor druk die man stond: waarschijnlijk had hij liever het bevel over soldaten dan over smidsovens, waarschijnlijk\u2026 het had geen zin. Die vent was een etterbak, en West haatte hem. \u2018Dit is geen kwestie van uw eer, majoor, of die van uw familie. Dit is een kwestie van voorbereid zijn op een oorlog!\u2019", "Vallimirs blik was ijzig kil geworden. \u2018Tegen wie denk je eigenlijk dat je het hebt, stomme burgerman? Alle invloed die jij hebt, heb je aan Burr te danken, en hij is ook maar een pummel uit de provincie, alleen maar dankzij het geluk op zijn rang terechtgekomen.\u2019 West knipperde met zijn ogen. Hij had natuurlijk wel een vermoeden van wat er achter zijn rug om over hem werd gezegd, maar het was iets anders dat hij het nu recht in zijn gezicht te horen kreeg. \u2018En als Burr weg is, wat zal er dan van jou worden? Nou? Waar ben jij nog als je je niet meer achter hem kunt verstoppen? Je hebt geen bloed, geen familie!\u2019 Vallimirs lippen vertrokken in een kille sneer. \u2018Behalve die z\u00fas van je, natuurlijk, en ik heb gehoord\u2026\u2019", "West merkte dat hij heel snel naar voren stapte. \u2018Wat?\u2019 grauwde hij. \u2018Wat wou je zeggen?\u2019 Zijn gezicht moest bijzonder dreigend hebben gestaan, want hij zag de kleur uit Vallimirs wangen wegtrekken.", "\u2018Ik\u2026 ik\u2026\u2019", "\u2018Denk je dat ik Burr nodig heb om mijn gevechten voor me te leveren, jij smerige laffe worm?\u2019 Voor hij het wist, had hij nog een stap gezet, en Vallimir struikelde achteruit tegen de muur, boog zich opzij en stak zijn arm omhoog alsof hij een klap wilde afweren. West moest zich vreselijk inhouden om die rotzak niet te grijpen en hem door elkaar te schudden tot zijn kop eraf viel. Zijn schedel bonsde en klopte. Hij had het gevoel alsof zijn ogen door de druk ervan uit zijn hoofd zouden vallen. Hij haalde diep adem door zijn neus en balde zijn vuisten tot het pijn deed. De woede ebde langzaam weg, terug tot onder het punt waar hij dreigde plotseling de controle over zijn lichaam over te nemen. Hij pulseerde nu alleen nog en kneep in zijn borst.", "\u2018Als je iets te zeggen hebt over mijn zus,\u2019 fluisterde hij zachtjes, \u2018dan mag je het zeggen. Zeg het dan nu.\u2019 Hij liet zijn linkerhand langzaam naar het gevest van zijn zwaard zakken. \u2018Dan kunnen we dit buiten de stadsmuren afhandelen.\u2019", "Majoor Vallimir kromp nog verder ineen. \u2018Ik heb niks gehoord,\u2019 fluisterde hij, \u2018helemaal niks.\u2019", "\u2018Helemaal niks.\u2019 West keek nog even naar zijn bleke gezicht en stapte achteruit. \u2018Als je nu zo vriendelijk zou willen zijn om de ovens weer voor me aan te steken? We hebben een heleboel werk te doen.\u2019", "Vallimir bleef even met zijn ogen staan knipperen. \u2018Natuurlijk. Ik laat ze onmiddellijk aansteken.\u2019", "West draaide zich abrupt om en beende weg, wetend dat de man hem dodelijke blikken nawierp, wetend dat hij weer een hooggeboren vijand had gemaakt; een van de vele. Het echt irritante was dat die kerel gelijk had. Zonder Burr zou het zo goed als afgelopen met hem zijn. Hij had geen andere familie dan die z\u00fas van hem. Verdomme, wat had hij een hoofdpijn.", "\u2018Waarom ik?\u2019 siste hij in zichzelf. \u2018Waarom?\u2019", "Er was nog veel te doen vandaag, op zich al genoeg voor een volledige dag werk, maar West kon het niet meer aan. Zijn hoofd deed zo'n pijn dat hij nauwelijks nog uit zijn ogen kon kijken. Hij moest in het donker liggen, met een nat doekje op zijn gezicht, al was het maar een uurtje, al was het maar een minuut. Hij groef in zijn zak naar zijn sleutel, met zijn andere hand voor zijn pijnlijke ogen geslagen en zijn kaken op elkaar geklemd. Toen hoorde hij iets aan de andere kant van de deur. Een getinkel van glas. Ardee.", "\u2018Nee,\u2019 siste hij in zichzelf. Niet nu! Waarom had hij haar verdomme ooit een sleutel gegeven? Zachtjes vloekend deed hij zijn vuist omhoog om aan te kloppen. Aankloppen op zijn eigen deur, zo diep was hij gezonken. Zijn vuist raakte het hout niet. Er begon zich een heel akelig beeld achter in zijn geest te vormen. Ardee en Luthar, naakt en bezweet, kronkelend op zijn tapijt. Hij draaide snel de sleutel om in het slot en duwde de deur open.", "Ze stond bij het raam, alleen en, tot zijn grote opluchting, volledig gekleed. Hij was minder blij te zien dat ze zichzelf een glas inschonk uit de karaf, tot de rand toe vol. Ze trok een wenkbrauw naar hem op toen hij binnenstormde.", "\u2018O, ben jij het.\u2019", "\u2018Wie zou het anders moeten zijn?\u2019 snauwde West. \u2018Dit zijn toch mijn kamers?\u2019", "\u2018Gut, iemand is vanochtend niet in zo'n beste bui.\u2019 Er ging wat wijn over de rand van haar glas, dat op de tafel belandde. Ze veegde het op met haar hand en likte aan haar vingers, en vervolgens nam ze nog een grote slok uit haar glas. Alles aan haar irriteerde hem.", "West grimaste en duwde de deur dicht. \u2018Moet je zoveel drinken?", "\u2018Ik heb begrepen dat een jongedame een behoorlijke hobby hoort te hebben.\u2019 Haar woorden klonken achteloos, zoals gebruikelijk, maar ondanks zijn hoofdpijn kon West horen dat er iets vreemds aan de gang was. Ze bleef maar naar de tafel kijken, en toen liep ze ernaartoe. Hij was er als eerste, greep er een vel papier af en las de ene regel die erop stond.", "\u2018Wat is dit?\u2019", "\u2018Niks! Geef hier!\u2019", "Hij hield haar met zijn arm op afstand en las:", "De gebruikelijke plek, morgenavond.A.", "Wests huid tintelde van afgrijzen. \u2018Niks? Niks?\u2019 Hij schudde met het briefje onder de neus van zijn zus. Ardee wendde zich van hem af, sloeg naar het papier alsof het een vlieg was en zei niets, maar nam luidruchtig een slok uit haar glas. West knarste op zijn tanden.", "\u2018Dit is voor Luthar, h\u00e8?\u2019", "\u2018Dat heb ik niet gezegd.\u2019", "\u2018Dat hoeft ook niet.\u2019 Het papier werd een prop in zijn strak gebalde vuist. Hij wendde zich half naar de deur, al zijn spieren gespannen en trillend. Hij moest zich inhouden om niet naar buiten te rennen en die smeerlap meteen te wurgen, maar hij redde het nog net om even na te denken.", "Jezal had hem teleurgesteld, en niet zo'n beetje, die ondankbare hond. Maar het was ook niet echt schokkend; die vent was een ezel. Als je je wijn in een papieren zak bewaart, moet je niet raar staan te kijken als hij gaat lekken. Bovendien was Jezal niet degene die die briefjes schreef. Wat had het voor zin om h\u00e9m aan te pakken? Er waren altijd nog meer leeghoofdige jongemannen in de wereld.", "\u2018Waar wil je hiermee naartoe, Ardee?\u2019", "Ze ging op de bank zitten en keek hem ijzig aan over de rand van haar glas. \u2018Waarmee, broertje?\u2019", "\u2018Dat weet je best!\u2019", "\u2018Zijn we geen familie? Kunnen we niet eerlijk tegen elkaar zijn? Als je iets te zeggen hebt, zeg het dan! Waar denk jij dat ik naartoe ga?\u2019", "\u2018Ik denk dat je recht naar de ellende gaat, als je het dan toch vraagt!\u2019 Hij wist met de allergrootste moeite zijn stem weer onder controle te krijgen. \u2018Die toestand met Luthar is veel te ver gegaan! Briefjes? Briefjes? Ik had hem gewaarschuwd, maar blijkbaar was h\u00edj niet het probleem! Wat haal je je in je hoofd? Denk je eigenlijk wel na? Dit moet ophouden, voordat de mensen gaan kletsen!\u2019 Hij voelde een verstikkende druk op zijn borst en haalde diep adem, maar hij liet zich toch even gaan. \u2018Ze kletsen nu al, verdomme! Dit houdt n\u00fa op! Hoor je me?\u2019", "\u2018Ik hoor je,\u2019 zei ze achteloos, \u2018maar wat kan mij het schelen wat ze denken?\u2019", "\u2018Mij wel!\u2019 Hij schreeuwde het bijna. \u2018Weet je wel hoe hard ik moet werken? Denk je dat ik achterlijk ben? Je weet hoe je bent, Ardee!\u2019 Ze keek hem chagrijnig aan, maar hij ging toch door. \u2018En dit is ook niet de eerste keer! Moet ik je eraan helpen herinneren dat je niet al te veel geluk hebt gehad met mannen?\u2019", "\u2018Niet met de mannen in mijn familie, in ieder geval!\u2019 Ze zat nu stijf rechtop, en haar gezicht was vertrokken en bleek van woede. \u2018En wat weet jij over mijn geluk? We hebben elkaar in tien jaar tijd amper gesproken!\u2019", "\u2018Nou, we praten nu!\u2019 schreeuwde West, die de prop papier door de kamer smeet. \u2018Heb je wel nagedacht over hoe dit moet aflopen? Stel dat je hem krijgt? Heb je daarover nagedacht? Zou zijn familie erg gecharmeerd zijn van de blozende bruid, denk je? In het beste geval zullen ze nooit met je praten. In het slechtste geval onterven ze jullie allebei!\u2019 Hij wees met een trillende vinger naar de deur. \u2018Heb je niet gemerkt dat hij een ijdel, arrogant varken is? Dat zijn ze allemaal! Hoe zou hij het redden, denk je, zonder zijn toelage? Zonder zijn vrienden op hoge posities? Hij zou zich geen raad weten! Hoe zouden jullie dan gelukkig kunnen worden?\u2019 Zijn hoofd stond op knappen, maar hij tierde verder. \u2018En wat gebeurt er als, en dat is veel waarschijnlijker, je hem niet kunt krijgen? Wat dan? Dan is het afgelopen voor je. Heb je daar wel aan gedacht? Je bent er al een keer dicht genoeg bij in de buurt gekomen! En jij moet nog wel de slimste van ons twee zijn! Je maakt jezelf belachelijk!\u2019 Hij stikte bijna van woede. \u2018Ons allebei!\u2019", "Ardee slaakte een kreet. \u2018Nu is het me duidelijk!\u2019 schreeuwde ze tegen hem. \u2018Niemand geeft ook maar ene moer om mij, maar als j\u00f3\u00faw reputatie in gevaar komt\u2026\u2019", "\u2018Stomme trut!\u2019 De karaf vloog tuimelend door de kamer. Hij brak tegen de muur, niet ver van Ardees hoofd vandaan, waardoor splinters door de kamer vlogen en de wijn langs het pleisterwerk omlaagdroop. Hij werd er nog kwader van. \u2018Waarom luister je verdomme niet?\u2019", "Hij was binnen twee stappen bij haar. Ardee keek verrast, heel even, en toen klonk er een plof: zijn vuist die haar gezicht raakte toen ze opstond. Ze viel niet ver. Hij greep haar vast voordat ze de grond raakte, sleurde haar omhoog en smeet haar tegen de muur.", "\u2018Jij richt ons nog te gronde!\u2019 Haar hoofd bonsde tegen het pleisterwerk; \u00e9\u00e9n, twee, drie keer. Hij omklemde haar hals met zijn hand en ontblootte zijn tanden. Met zijn lichaam plette hij haar tegen de muur. Er klonk gesnurk in haar keel toen zijn vingers begonnen te knijpen.", "\u2018Jij ego\u00efstische\u2026 nutteloze\u2026 stomme\u2026 hoer!\u2019", "Haar haren zaten voor haar gezicht. Hij zag alleen een klein stukje huid, haar mondhoek, een donker oog.", "Dat oog staarde hem aan. Zonder pijn. Zonder angst. Leeg, vlak, als dat van een lijk.", "Knijp. Snurk. Knijp.", "Knijp\u2026", "West kwam met een misselijkmakende ruk weer bij zinnen. Zijn vingers schoten open, hij trok zijn hand achteruit. Zijn zuster bleef tegen de muur staan. Hij hoorde haar ademen. Korte, hijgende ademteugen. Of was hij dat zelf? Zijn hoofd knapte bijna. Dat oog staarde hem nog steeds aan.", "Hij moest het zich hebben ingebeeld. Dat moest wel. Ieder moment nu zou hij wakker worden en zou de nachtmerrie voorbij zijn. Een droom. Toen streek ze haar haren uit haar gezicht.", "Haar huid was wit als kaarsenwas. Het stroompje bloed uit haar neus stak er bijna zwart tegen af. De roze striemen in haar hals waren vurig. De striemen van zijn vingers. Zijn vingers. Dus toch echt.", "Wests maag kwam in opstand. Zijn mond ging open, maar er kwam geen geluid uit. Hij keek naar het bloed op haar lip en kon wel overgeven. \u2018Ardee\u2026\u2019 Hij walgde zo van zichzelf dat hij kokhalsde toen hij het zei. Hij proefde gal achter in zijn keel, maar zijn stem gorgelde toch verder. \u2018Het spijt me\u2026 Het spijt me zo\u2026 Gaat het wel?\u2019", "\u2018Ik heb wel erger meegemaakt.\u2019 Ze raakte langzaam met een vingertop haar lip aan. Het bloed werd uitgesmeerd over haar mond.", "\u2018Ardee\u2026\u2019 Hij stak een hand naar haar uit, maar rukte die terug, bang voor wat die zou gaan doen. \u2018Het spijt me\u2026\u2019", "\u2018Hij had ook altijd spijt. Weet je nog? Dat zei hij altijd naderhand, en dan huilde hij. Altijd spijt. Maar dat hield hem de keer daarop nooit tegen. Ben je dat vergeten?\u2019", "West kokhalsde en slikte zijn braaksel weg. Als ze had gehuild en geschreeuwd, of hem had geslagen, dan zou het gemakkelijker te verdragen zijn geweest. Alles behalve dit. Hij probeerde er nooit over na te denken, maar hij was het niet vergeten. \u2018Nee,\u2019 fluisterde hij, \u2018ik weet het nog.\u2019", "\u2018Denk je dat hij ophield toen jij vertrok? Hij werd erger. Alleen toen moest ik me in mijn eentje verstoppen. Ik droomde altijd dat jij terug zou komen om me te redden. Maar toen je uiteindelijk terugkwam was het niet voor lang, het was niet meer hetzelfde tussen ons, en jij deed niks.\u2019", "\u2018Ardee\u2026 Ik wist niet\u2026\u2019", "\u2018Je wist het wel, maar jij was ontkomen. Het was gemakkelijker om niks te doen. Om te doen alsof alles goed was. Ik begrijp het wel, en weet je, ik neem het je niet eens kwalijk. Het was een soort van troost, destijds, te weten dat jij ontkomen was. De dag dat hij stierf was de gelukkigste dag van mijn leven.\u2019", "\u2018Hij was onze vader\u2026\u2019", "\u2018O, ja. Pech voor mij. Pech met mannen. Ik huilde aan zijn graf als een plichtsgetrouwe dochter. Ik huilde en huilde, tot de andere gasten vreesden voor mijn geestelijke gezondheid. Toen lag ik wakker in bed, tot iedereen sliep. Ik ben het huis uit geslopen. Ik ben naar zijn graf gegaan, heb er een tijdje naar staan kijken\u2026 en toen heb ik erop gepist! En al die tijd dacht ik: ik wil niemands hondje meer zijn!\u2019", "Ze veegde met de rug van haar hand het bloed van haar neus. \u2018Je had moeten zien hoe blij ik was toen je me liet halen! Ik heb die brief steeds opnieuw gelezen. Al die zielige droompjes van me kwamen weer naar boven. Hoop, h\u00e8? Wat een vloek, verdomme! Weg om bij mijn broer te gaan wonen. Mijn beschermer. Hij zal wel voor me zorgen, me helpen. Nu krijg \u00edk misschien ook eens een leven! Maar je bent anders dan ik me herinner. Helemaal volwassen. Eerst negeer je me, dan preek je tegen me, dan sla je me, en dan heb je spijt. Je bent echt de zoon van je vader!\u2019", "Hij kreunde. Het leek wel alsof ze een naald in hem stak, recht in zijn schedel. Maar hij verdiende veel erger. Ze had gelijk. Hij had haar in de steek gelaten. Lang geleden al. Terwijl hij met zwaarden had gespeeld en de hielen had gelikt van mensen die hem minachtten, had zij het zo moeilijk gehad. Een beetje inspanning, meer was er niet voor nodig geweest, maar hij had het nooit aangekund. Elke minuut die hij met haar doorbracht voelde hij de schuld, als een steen in zijn maag, loodzwaar, ondraaglijk.", "Ze stapte bij de muur weg. \u2018Misschien ga ik maar even langs bij Jezal. Hij kan dan wel de meest oppervlakkige idioot in de hele stad zijn, maar ik denk niet dat hij me ooit iets zou aandoen, jij wel?\u2019 Ze duwde hem opzij en liep naar de deur.", "\u2018Ardee!\u2019 Hij greep haar arm vast. \u2018Alsjeblieft\u2026 Ardee\u2026 Het spijt me.\u2019", "Ze stak haar tong uit, krulde die tot een buisje en blies er bloederig spuug doorheen. Het spetterde zachtjes op het voorpand van zijn uniform. \u2018Dat is voor je spijt, klootzak.\u2019", "De deur sloeg voor zijn neus dicht."], "Text/chap40.html": ["Iedere man aanbidt zichzelf", "Ferro staarde met samengeknepen ogen naar de grote roze man, en hij staarde terug. Dit was nu al een behoorlijk tijdje gaande, niet de hele tijd door, maar wel grotendeels. Staren. Ze waren allemaal lelijk, die zachte bleke dingen, maar deze was iets bijzonders.", "Afzichtelijk.", "Ze wist dat zij ook littekens had, en dat ze verweerd was door zon en wind, door jaren van leven in de wildernis, maar de bleke huid op het gezicht van deze zag eruit als een schild dat vaak was gebruikt in gevechten; gehavend, gegroefd, gescheurd, gedeukt. Het was verrassend te zien dat de ogen in dat gebutste gezicht nog leefden, maar dat was zo, en ze keken naar haar.", "Ze had besloten dat hij gevaarlijk was.", "Niet alleen groot, maar sterk. Beestachtig sterk. Twee keer zo zwaar als zij, misschien, en zijn dikke nek bestond helemaal uit spieren. Ze voelde de kracht van hem afstralen. Ze zou er niet van staan te kijken als hij haar met \u00e9\u00e9n hand kon optillen, maar daar zat ze niet zo erg mee. Hij zou haar eerst te pakken moeten krijgen. Grote, sterke kerels zijn meestal traag.", "Traag en gevaarlijk gaan niet samen.", "Die littekens zaten haar ook niet dwars. Ze betekenden alleen maar dat hij een hoop gevechten had meegemaakt, niet dat hij ze ook gewonnen had. Het ging haar om andere dingen. De manier waarop hij zat: stil maar niet geheel ontspannen. Voorbereid. Geduldig. Zoals zijn ogen bewogen: sluw, behoedzaam, van haar naar de rest van de kamer en dan weer terug naar haar. Donkere ogen, waakzaam, bedachtzaam. Haar inschattend. Dikke aderen op de rug van zijn handen, maar lange vingers, behendige vingers, met vuil onder de nagels. E\u00e9n vinger ontbrak. Een witte stomp. Het stond haar allemaal niet aan. Het rook naar gevaar.", "Ze zou tegen deze niet ongewapend willen vechten.", "Maar ze had haar mes afgegeven aan die roze op de brug. Ze had op het punt gestaan hem te steken, maar op het laatste moment was ze van gedachten veranderd. Iets in zijn ogen had haar doen denken aan Aruf, voordat de Gurken zijn hoofd op een speer zetten. Droevig en gelijkmoedig, alsof hij haar begreep. Alsof ze een persoon was, en geen ding. Op het laatste moment, in weerwil van zichzelf, had ze haar wapen afgestaan. Ze had zich hier naar binnen laten leiden.", "Stom!", "Nu had ze er spijt van, en veel ook, maar als het moest zou ze vechten met alles binnen handbereik. De meeste mensen beseffen niet dat de wereld vol zit met wapens. Dingen om te gooien, of waar je vijanden op kunt gooien. Dingen die je kunt breken en als knuppels kunt gebruiken. Opgerolde doeken waarmee je iemand kunt wurgen. Zand dat je in iemands gezicht kunt gooien. Als dat niet lukte, beet ze hem de strot wel af. Ze liet haar lip opkrullen en toonde hem haar tanden, maar hij scheen het niet op te merken. Hij zat daar maar gewoon, te kijken. Zwijgend, stil, lelijk en gevaarlijk.", "\u2018Stomme roze kerels,\u2019 siste ze in zichzelf.", "De magere leek echter helemaal niet gevaarlijk. Hij zag er ziek uit, met lange haren als van een vrouw. Onbehaaglijk en onrustig, likkend over zijn lippen. Hij keek af en toe even naar haar, maar wendde snel zijn gezicht af als ze hem een boze blik toewierp. Als hij slikte, ging de knobbel in zijn hals op en neer. Hij leek bang, geen dreiging, maar Ferro hield hem vanuit haar ooghoeken in de gaten terwijl ze naar die grote keek. Ze kon hem maar beter niet helemaal vergeten.", "Het leven had haar geleerd het onverwachte te verwachten.", "Dan bleef alleen de oude man nog over. Ze vertrouwde die roze lui geen van allen, maar die kale nog wel het minst. Veel diepe lijnen in zijn gezicht, rondom zijn ogen en bij zijn neus. Wrede lijnen. Harde, zware botten onder zijn wangen. Grote, dikke handen, met witte haren op de rug ervan. Als ze deze drie moest doden, zo besloot ze, dan zou ze, hoe gevaarlijk die grote ook leek, die kale eerst aanvallen. Hij had de blik van een slavendrijver in zijn ogen, staarde haar aan en bekeek haar van top tot teen. Een kille blik, schattend wat ze waard zou zijn.", "Klootzak.", "Bayaz, noemde Yulwei hem, en de twee mannen schenen elkaar goed te kennen. \u2018Zo, broeder,\u2019 zei de kale roze in de Kantische taal, hoewel overduidelijk was dat ze geen familie van elkaar waren, \u2018hoe gaat het in het grote rijk van Gurkhul?\u2019", "Yulwei zuchtte. \u2018Nog maar een jaar sinds hij de troon heeft bestegen, en Uthman heeft de laatste van de rebellen gebroken en de gouverneurs flink onder het juk gejaagd. Nu al wordt de jonge keizer meer gevreesd dan zijn vader. Uthman-ul-Dosht, noemen zijn soldaten hem, en met trots. Hij heeft bijna heel Kanta in zijn greep. Hij regeert oppermachtig rondom de Zuidelijke Zee.\u2019", "\u2018Op Dagoska na.\u2019", "\u2018Dat is waar, maar hij kijkt er begerig naar. Zijn legers zijn onderweg naar het schiereiland, en zijn agenten zijn altijd druk in de weer achter de grote muren van Dagoska. Nu er oorlog is in het noorden, kan het niet lang duren voor hij zal vinden dat de tijd rijp is om een beleg van de stad te beginnen, en als hij dat doet, denk ik niet dat ze het daar lang uithouden.\u2019", "\u2018Weet je dat zeker? De Unie heeft nog altijd de macht op zee.\u2019", "Yulwei fronste zijn voorhoofd. \u2018We hebben schepen gezien, broeder. Vele, grote schepen. De Gurken hebben een vloot gebouwd. Een machtige, in het geheim. Ze moeten jaren geleden al zijn begonnen, tijdens de vorige oorlog. Ik vrees dat de Unie niet veel langer de macht op zee zal houden.\u2019", "\u2018Een vloot? Ik hoopte dat ik nog een paar jaar de tijd had om me voor te bereiden.\u2019 De kale roze klonk grimmig. \u2018Mijn plannen worden alleen maar dringender.\u2019", "Ze verveelde zich bij hun geklets. Ze was het gewend altijd in beweging te zijn, haar vijand altijd een stapje voor te blijven, en ze haatte stilstaan. Als je te lang op \u00e9\u00e9n plek bleef, vonden de Gurken je. Ze had geen zin om een voorwerp te zijn waar die roze lui naar konden staren. Ze wandelde met een boos gezicht, zuigend op haar kiezen, de kamer door terwijl de twee oude mannen eindeloos praatten. Ze zwaaide met haar armen. Ze schopte tegen de versleten planken op de vloer. Ze porde tegen de doeken aan de muren, tuurde erachter, streek met haar vingers over het meubilair, klakte met haar tong en liet haar kaken op elkaar klappen.", "Iedereen werd nerveus van haar.", "Ze liep achter de grote, lelijke roze in de stoel langs, bijna zo dichtbij dat ze met haar bungelende hand zijn pokdalige huid kon aanraken. Alleen maar om hem te laten zien dat ze geen moer gaf om zijn postuur, of zijn littekens, of wat dan ook. Toen beende ze naar die nerveuze toe. De magere roze met het lange haar. Hij slikte toen ze naderde.", "\u2018Sss,\u2019 siste ze hem toe. Hij mompelde iets en schuifelde weg, en zij stapte in zijn plaats naar het open raam. Ze keek naar buiten en draaide haar rug naar de kamer toe.", "Gewoon om die roze lui te laten zien dat ze niets om hen gaf.", "Er waren tuinen buiten. Bomen, planten, brede gazons, alles netjes geordend. Groepen vette, bleke mannen en vrouwen lagen in de zon op het zorgvuldig gemaaide gras en stopten hun bezwete gezichten vol voedsel. Klokten drank weg. Ze keek boos op hen neer. Vette, lelijke, luie roze mensen, zonder god behalve die van het eten en de laksheid.", "\u2018Tuinen,\u2019 sneerde ze.", "Er waren ook tuinen bij Uthmans paleis. Ze keek er vroeger op uit door het piepkleine raampje van haar kamer. Haar cel. Lang voordat hij Uthman-ul-Dosht werd. Toen hij alleen nog maar de jongste zoon van de keizer was. Toen zij een van zijn vele slavinnen was. Zijn gevangene. Ferro boog zich naar voren en spuugde uit het raam.", "Ze haatte tuinen.", "Ze haatte steden in het algemeen. Plekken van slavernij, angst, minachting. De muren waren de muren van een gevangenis. Hoe eerder ze uit deze vervloekte plaats weg was, hoe gelukkiger ze zou zijn. Of minder ongelukkig, in ieder geval. Ze wendde zich af van het raam en keek fronsend om zich heen. De anderen keken allemaal naar haar.", "De man die Bayaz heette, nam als eerste het woord. \u2018Je hebt beslist iets bijzonders ontdekt, broeder. Je zou haar niet over het hoofd zien in een menigte, h\u00e8? Weet je zeker dat zij is wat ik zoek?\u2019", "Yulwei keek haar even aan. \u2018Zo zeker als maar kan.\u2019", "\u2018Ik sta hier, hoor,\u2019 gromde ze, maar de kale roze praatte verder alsof hij haar niet hoorde.", "\u2018Voelt ze pijn?\u2019", "\u2018Weinig. Ze heeft onderweg met een Eter gevochten.\u2019", "\u2018Echt?\u2019 Bayaz grinnikte zachtjes. \u2018Hoe erg is ze gewond geraakt?\u2019", "\u2018Erg, maar na twee dagen liep ze alweer en na een week was ze genezen. Ze heeft er geen schrammetje aan overgehouden. Dat is niet normaal.\u2019", "\u2018We hebben allebei in onze tijd vele dingen gezien die niet normaal zijn. We moeten er zeker van zijn.\u2019 De kale stak zijn hand in zijn zak. Ferro keek argwanend toe terwijl hij zijn vuist weer bovenhaalde en die op tafel legde. Toen hij zijn hand terugtrok, lagen er twee gladgepolijste stenen op het hout.", "De kale man boog zich naar voren. \u2018Zeg eens, Ferro, welke van deze twee stenen is de blauwe?\u2019", "Ze staarde hem indringend aan en keek toen naar de stenen. Er zat geen verschil tussen. Ze keken allemaal naar haar, met meer aandacht dan ooit, en ze knarste op haar tanden.", "\u2018Die.\u2019 Ze wees naar de linkersteen.", "Bayaz glimlachte. \u2018Precies het antwoord waar ik al op hoopte.\u2019 Ferro haalde haar schouders op. Geluk, dacht ze, dat ze het goed geraden had. Toen zag ze de blik op het gezicht van de grote roze. Hij keek fronsend naar de twee stenen, alsof hij iets niet begreep.", "\u2018Ze zijn allebei rood,\u2019 zei Bayaz. \u2018Je ziet helemaal geen kleuren, h\u00e8, Ferro?\u2019", "Dus die kale roze had een truc met haar uitgehaald. Ze wist niet zeker hoe hij het wist, maar ze wist wel dat het haar niet beviel. Niemand haalt trucjes uit met Ferro Maljinn. Ze begon te lachen. Een ruw, lelijk, ongeoefend gegorgel.", "Toen sprong ze over de tafel heen.", "De blik van verbazing vormde zich nog maar net op het gezicht van de oude roze toen haar vuist zijn neus raakte. Hij gaf een grom, zijn stoel viel achterover en hij belandde op de vloer. Ze kroop over de tafel om bij hem te komen, maar Yulwei greep haar been vast en hield haar tegen. Haar klauwende handen misten de hals van die kale klootzak maar net en trokken in plaats daarvan de tafel omver, zodat de twee stenen wegschoten over de vloerplanken.", "Ze schudde haar been vrij en ging alweer op de oude roze af toen hij wankel overeind kwam, maar Yulwei greep haar arm en trok haar terug. Hij bleef maar schreeuwen: \u2018Rustig!\u2019 Hij kreeg voor de moeite haar elleboog in zijn gezicht en viel tegen de muur, met haar boven op zich. Zij was als eerste overeind, klaar om weer op die kale smeerlap af te gaan.", "Inmiddels was de grote kerel echter opgestaan en kwam naar voren, nog altijd naar haar kijkend. Ferro grijnsde naar hem, met haar vuisten gebald langs haar lichaam. Nu zou hij eens zien hoe gevaarlijk ze echt was.", "Hij zette nog een stap.", "Bayaz stak zijn arm uit om hem tegen te houden. Hij hield zijn andere hand tegen zijn neus en probeerde het bloeden te stelpen. Hij begon te grinniken.", "\u2018Heel goed!\u2019 hoestte hij. \u2018Heel fel, en verdomd snel ook. Jij bent zonder twijfel wat we zochten! Ik hoop dat je mijn verontschuldigingen wilt aannemen, Ferro.\u2019", "\u2018Huh?\u2019", "\u2018Voor mijn vreselijke manieren.\u2019 Hij veegde bloed van zijn bovenlip. \u2018Ik had dit verdiend, maar ik moest het zeker weten. Het spijt me. Vergeef je me?\u2019 Hij zag er nu een beetje anders uit, al was er niets veranderd. Vriendelijk, meelevend, eerlijk. Spijt. Maar er was meer voor nodig om haar vertrouwen te winnen. Een heleboel meer.", "\u2018We zullen zien,\u2019 siste ze.", "\u2018Dat is alles wat ik vraag. Dat, en dat je Yulwei en mij eventjes de tijd geeft om wat\u2026 dingen te bespreken. Dingen die het best onder vier ogen kunnen worden besproken.\u2019", "\u2018Het is al goed, Ferro,\u2019 zei Yulwei, \u2018dit zijn vrienden.\u2019 Ze was er zeker van dat het niet h\u00e1\u00e1r vrienden waren, maar ze liet zich door hem de deur uit leiden, achter de twee andere roze mannen aan. \u2018Probeer alleen om niemand te vermoorden.\u2019", "Deze kamer leek veel op de vorige. Ze moesten wel rijk zijn, die roze lui, al was het ze dan niet aan te zien. Grote open haard van donker dooraderd steen. Kussens, zachte doeken voor de ramen, met afbeeldingen van vogels en bloemen in kleine steekjes. Er hing een schilderij van een strenge man met een kroon op zijn hoofd, die fronsend vanaf de muur op Ferro neerkeek. Ze fronste naar hem terug. Luxe.", "Ferro haatte luxe nog meer dan ze tuinen haatte.", "Luxe betekende gevangenschap, nog meer dan de tralies van een kooi. Zachte meubels waren een teken van gevaar, meer nog dan wapens. Harde grond en koud water, dat was alles wat zij nodig had. Zachte dingen maakten je zacht, en ze wilde er niets van weten.", "Er wachtte nog een andere man binnen, die almaar rondjes liep met zijn handen achter zijn rug, alsof hij niet te lang stil wilde blijven staan. Niet helemaal roze; zijn leerachtige huid had een kleur ergens tussen die van hen en die van haar in. Hij had een kaalgeschoren hoofd, als een priester. Dat beviel Ferro niet.", "Ze haatte priesters nog wel het meest van alles.", "Zijn blik klaarde echter op toen hij haar zag, hoe boos ze ook naar hem keek, en hij haastte zich naar haar toe. Een vreemd mannetje in kleren die vuil waren van het reizen, en de bovenkant van zijn hoofd kwam maar tot aan Ferro's lippen. \u2018Ik ben broeder Langvoet,\u2019 zei hij, flapperend met zijn handen, \u2018van de grote Orde van Navigators.\u2019", "\u2018Fijn voor je.\u2019 Ferro draaide haar schouder in zijn richting en spitste haar oren om te horen wat de twee oude mannen aan de andere kant van de deur zeiden, maar Langvoet liet zich niet afschrikken.", "\u2018Ja, dat is zeker fijn! Ja, ja, gewis! God heeft me werkelijk gezegend! Ik kan wel zeggen dat er nooit, in de hele geschiedenis, een man is geweest die zo geschikt was voor zijn beroep, of een beroep voor een man, als ik, broeder Langvoet, in de wieg ben gelegd voor de nobele wetenschap van de navigatie! Van de met sneeuw bedekte bergen van het verre noorden tot het zongeblakerde zand van het uiterste zuiden, de hele wereld is mijn thuis, werkelijk!\u2019", "Hij glimlachte naar haar met een blik van misselijkmakende zelfingenomenheid. Ferro negeerde hem. De twee roze kerels, de grote en de magere, stonden aan de andere kant van de kamer met elkaar te praten. Ze spraken een taal die zij niet verstond. Klonk als het geknor van varkens. Misschien praatten ze over haar, maar dat kon haar niet schelen. Ze liepen een andere deur uit en lieten haar alleen met de priester, die nog altijd kletste.", "\u2018Er zijn maar weinig naties in de Cirkel van de Wereld waar ik, broeder Langvoet, een vreemdeling ben, en toch kan ik niet raden waar jij vandaan komt.\u2019 Hij zweeg verwachtingsvol, maar Ferro zei niets. \u2018Ach, dus je wilt dat ik raad? Het is inderdaad een raadsel. Eens kijken\u2026 Je ogen hebben dezelfde kleur als die van de mensen uit het verre Suljuk, waar de zwarte bergen steil oprijzen uit de fonkelende zee, ja, en je huid is\u2026\u2019", "\u2018Hou je bek, eikel.\u2019", "De man onderbrak zijn zin halverwege, hoestte en liep weg, zodat Ferro zich kon richten op de stemmen aan de andere kant van de deur. Ze glimlachte in zichzelf. Het hout was dik en de geluiden waren gedempt, maar de twee oude mannen hadden niet gerekend op de scherpte van haar gehoor. Ze spraken nog altijd Kantisch. Nu die idioot van een navigator zijn kop hield, kon ze elk woord verstaan dat Yulwei zei.", "\u2018\u2026 Khalul breekt de Tweede Wet, dus dan moet jij de Eerste breken? Het staat me niet aan, Bayaz! Juvens zou dit nooit hebben toegestaan!\u2019 Ferro fronste haar voorhoofd. Yulwei klonk merkwaardig. Bang. De Tweede Wet. Hij had het er ook over gehad tegen de Eters, herinnerde ze zich. Het is verboden het vlees van mensen te eten.", "Toen hoorde ze de kale roze. \u2018De Eerste Wet is een paradox. Alle magie komt van de Overzijde, zelfs die van ons. Telkens als je iets verandert, raak je de wereld hieronder aan, telkens als je iets maakt, leen je van de Overzijde, en er is altijd een prijs.\u2019", "\u2018Maar de prijs hiervan kan wel eens te hoog zijn! Het is een vervloekt iets, dat Zaad, een verdoemd iets. Er groeit niets dan chaos uit! De zonen van Euz, zo groot in wijsheid en macht, dat Zaad werd hun einde, van hen allemaal, op verschillende manieren. Ben jij wijzer dan Juvens, Bayaz? Ben jij sluwer dan Kanedias? Ben jij sterker dan Glustrod?\u2019", "\u2018Nee, niets van dat alles, broeder, maar zeg eens\u2026 hoeveel Eters heeft Khalul gemaakt?\u2019", "Het bleef lange tijd stil. \u2018Dat weet ik niet zeker.\u2019", "\u2018Hoeveel?\u2019", "Weer een stilte. \u2018Misschien tweehonderd. Misschien meer. De priesterorde speurt het zuiden af naar veelbelovende mensen. Sneller en sneller maakt hij ze nu, maar de meesten zijn jong en zwak.\u2019", "\u2018Zeker tweehonderd, en steeds meer. Veel ervan zijn zwak, maar onder hen zijn er enkele die misschien jou en mij evenaren. Degenen die Khaluls leerlingen waren in de Oude Tijd; degene die ze de Oostenwind noemen, en die vervloekte tweeling.\u2019", "\u2018Die verdomde wijven!\u2019 kreunde Yulwei.", "\u2018Niet te vergeten Mamun, die met zijn leugens deze hele chaos is begonnen.\u2019", "\u2018De problemen begonnen al ver voordat hij geboren was, dat weet je, Bayaz. Maar Mamun was in de Steenwoestijn. Ik heb zijn aanwezigheid gevoeld. Hij is vreselijk sterk.\u2019", "\u2018Je weet dat ik gelijk heb. En intussen nemen onze aantallen amper toe.\u2019", "\u2018Ik dacht dat die ene, die Quai, veelbelovend leek.\u2019", "\u2018We hebben alleen maar nog eens honderd van zijn soort nodig, en twintig jaar de tijd om ze op te leiden. Dan staan we misschien op gelijke kansen. Nee, broeder, nee. We moeten vuur tegen vuur inzetten.\u2019", "\u2018Zelfs als het vuur jou en de hele schepping tot as verbrand? Laat me naar Sarkant gaan. Khalul luistert misschien toch nog naar rede\u2026\u2019", "Gelach. \u2018Hij heeft de halve wereldbevolking al tot slaven gemaakt! Wanneer word je eens wakker, Yulwei? Als hij de rest ook in ketens heeft? Ik kan het me niet veroorloven je kwijt te raken, broeder!\u2019", "\u2018Vergeet niet, Bayaz, dat er ergere dingen zijn dan Khalul. Veel erger.\u2019 Zijn stem daalde tot een fluistering, en Ferro spande zich in om hem te verstaan. \u2018De Vertellers van Geheimen luisteren altijd\u2026\u2019", "\u2018Genoeg, Yulwei! Denk daar maar liever niet eens aan!\u2019 Ferro fronste haar voorhoofd. Wat was dat allemaal voor stom geklets? Vertellers van Geheimen? Wat voor geheimen?", "\u2018Denk aan wat Juvens je heeft verteld, Bayaz. Hoed je voor trots. Je hebt de Kunst gebruikt, ik weet het. Ik zie een schaduw op je.\u2019", "\u2018De pot op met je schaduwen! Ik doe wat ik moet doen! Denk aan wat Juvens j\u00f3\u00fa heeft verteld, Yulwei. Je kunt niet altijd alleen maar toekijken. De tijd dringt, en ik blijf niet langer lijdzaam toekijken. Ik ben Eerste. Het is m\u00edjn beslissing.\u2019", "\u2018Heb ik je niet altijd gevolgd waar je me naartoe leidde? Altijd, zelfs als mijn geweten me anders ingaf?\u2019", "\u2018En heb ik je ooit de verkeerde kant op geleid?\u2019", "\u2018Dat valt nog te bezien. Jij bent Eerste, Bayaz, maar je bent Juvens niet. Het is mijn taak om vragen te stellen, en ook die van Zacharus. Hem zal dit nog minder bevallen dan mij. Veel minder.\u2019", "\u2018Het moet gebeuren.\u2019", "\u2018Maar anderen zullen ervoor boeten, zoals altijd. Die Noordman, Negenvinger, die kan met de geesten praten?\u2019", "\u2018Ja.\u2019 Ferro fronste weer. Geesten? Die negenvingerige roze zag er amper uit alsof hij met andere mensen kon praten.", "\u2018En als je het Zaad vindt,\u2019 klonk Yulweis stem door de deur, \u2018wil je het Ferro laten dragen?\u2019", "\u2018Zij heeft het bloed, en iemand moet het doen.\u2019", "\u2018Pas dan maar op, Bayaz. Vergeet niet dat ik je ken, beter dan bijna ieder ander. Geef me je woord dat je zorgt voor haar veiligheid, zelfs nadat ze je doel heeft gediend.\u2019", "\u2018Ik zal haar beter bewaken dan wanneer ze mijn eigen kind was.\u2019", "\u2018Bewaak haar beter dan je het kind van de Maker bewaakte, dan ben ik tevreden.\u2019", "Het bleef lange tijd stil. Ferro bewoog haar kaken en overpeinsde wat ze had gehoord. Juvens, Kanedias, Zacharus; die vreemde namen zeiden haar niets. En wat voor zaad kon de hele creatie tot as verbranden? Ze wilde part noch deel hebben aan zoiets, dat wist ze wel. Haar plek was in het zuiden, om te vechten tegen de Gurken met wapens die ze begreep.", "De deur ging open en de twee oude mannen kwamen binnen. Ze konden er amper verschillender hebben uitgezien. De een donker van huid, lang en knokig met lange haren, de ander bleek, zwaargebouwd en kaal. Ze keek hen argwanend aan. De bleke sprak als eerste.", "\u2018Ferro, ik heb een aanbod voor\u2026\u2019", "\u2018Ik ga niet met je mee, ouwe roze idioot.\u2019", "Een heel lichte schaduw van ergernis trok even over het gezicht van de kale man, maar hij had het snel weer onder controle. \u2018Waarom niet? Wat heb je anders voor dringends te doen?\u2019", "Daar hoefde ze niet eens over na te denken. \u2018Wraak.\u2019 Haar lievelingswoord.", "\u2018Ah, ik snap het. Je haat de Gurken?\u2019", "\u2018Ja.\u2019", "\u2018Ze zijn je iets schuldig, om wat ze je hebben aangedaan?\u2019", "\u2018Ja.\u2019", "\u2018Omdat ze je familie, je volk hebben meegenomen, je land ingepikt?\u2019", "\u2018Ja.\u2019", "\u2018Omdat ze een slaaf van je hebben gemaakt,\u2019 fluisterde hij. Ze loerde naar hem, vroeg zich af hoe hij zoveel over haar wist, of ze hem weer moest aanvallen. \u2018Ze hebben je beroofd, Ferro. Ze hebben je alles afgenomen. Ze hebben je leven gestolen. Als ik jou was\u2026 als ik had geleden zoals jij\u2026 dan zou er niet genoeg bloed in het hele zuiden zijn om mij tevreden te stellen. Ik zou zorgen dat elke Gurkense soldaat een lijk was voordat ik tevreden was. Ik zou elke Gurkense stad willen zien branden voordat ik tevreden was. Ik zou hun keizer willen zien wegrotten in een kooi voor zijn eigen paleis voordat ik tevreden was!\u2019", "\u2018Ja,\u2019 siste ze, met een scherpe glimlach om haar mond. Nu sprak hij haar taal. Yulwei had nooit zo gepraat; misschien was die ouwe roze toch niet zo slecht. \u2018Je begrijpt het! Daarom moet ik naar het zuiden!\u2019", "\u2018Nee, Ferro.\u2019 Nu grijnsde de oude man. \u2018Je beseft niet wat voor kans ik je bied. De keizer regeert niet echt in Kanta. Hoe machtig hij ook lijkt, hij danst naar de pijpen van een ander, een goed verborgen hand. Khalul, noemen ze hem.\u2019", "\u2018De Profeet.\u2019", "Bayaz knikte. \u2018Als je wordt neergestoken, haat je dan het mes, of degene die het hanteert? De keizer, de Gurken, dat zijn maar marionetten van Khalul, Ferro. Keizers komen en gaan, maar de Profeet is altijd daar, achter ze. Fluisterend. Konkelend. Bevelend. Hij is degene die je iets schuldig is.\u2019", "\u2018Khalul\u2026 ja.\u2019 De Eters hadden die naam genoemd. Khalul. De Profeet. Het paleis van de keizer was vol met priesters, dat wist iedereen. De paleizen van de gouverneurs ook. Priesters, ze waren overal, zwermend als insecten. In de steden, de dorpen, tussen de soldaten, altijd bezig hun leugens te verspreiden. Fluisterend. Konkelend. Bevelend. Yulwei stond ongelukkig te fronsen, maar Ferro wist dat die ouwe roze gelijk had. \u2018Ja, ik snap het!\u2019", "\u2018Help me, dan geef ik je je wraak, Ferro. Echte wraak. Niet \u00e9\u00e9n dode soldaat, of tien, maar duizenden. Tienduizenden! Misschien de keizer zelf wel, wie weet?\u2019 Hij haalde zijn schouders op en wendde zich half van haar af. \u2018Maar ik kan je niet dwingen. Ga terug naar de Steenwoestijn als je wilt; verstop je, en vlucht, en graaf een hol in de aarde als een rat. Als dat je tevredenstelt. Als dat de volledige wraak is die je wilt nemen. De Eters willen je hebben. Khaluls kinderen. Zonder ons zullen ze je krijgen, en het zal niet lang duren. Maar toch, de keus is aan jou.\u2019", "Ferro fronste haar wenkbrauwen. Al die jaren in de wildernis, vechtend met alles wat ze in zich had, altijd op de vlucht, hadden haar niets gebracht. Geen noemenswaardige wraak. Als Yulwei er niet was geweest, was ze al dood geweest. Witte beenderen in de woestijn. Vlees in de buik van de Eters. Wegrottend in een kooi voor het paleis van de keizer.", "Ze kon geen nee zeggen en dat wist ze, maar ze vond het niet plezierig. Die oude man had precies geweten wat hij haar moest aanbieden. Ze haatte het om geen keus te hebben.", "\u2018Ik zal erover nadenken,\u2019 zei ze.", "Weer een heel lichte schaduw van woede op het gezicht van de kale roze, maar snel verhuld. \u2018Doe dat dan maar, maar niet te lang. De soldaten van de keizer verzamelen zich, en er is weinig tijd.\u2019 Hij volgde de anderen de kamer uit en liet haar achter bij Yulwei.", "\u2018Ik mag die roze lui niet,\u2019 zei ze, zo luid dat de oude man in de gang haar zou kunnen horen. Toen voegde ze er op zachtere toon aan toe: \u2018Moeten we met ze mee?\u2019", "\u2018Jij wel. Ik moet terug naar het zuiden.\u2019", "\u2018Wat?\u2019", "\u2018Iemand moet de Gurken in de gaten houden.\u2019", "\u2018Nee!\u2019", "Yulwei begon te lachen. \u2018Twee keer heb je geprobeerd me te vermoorden. Eenmaal heb je geprobeerd bij me weg te lopen, en nu ik wegga, wil je dat ik blijf? Ik snap jou niet, Ferro.\u2019", "Ze fronste haar voorhoofd. \u2018Die kale zegt dat hij me wraak kan helpen nemen. Liegt hij?\u2019", "\u2018Nee.\u2019", "\u2018Dan moet ik met hem mee.\u2019", "\u2018Weet ik. Daarom heb ik je ook hier gebracht.\u2019", "Ze wist niets te zeggen. Ze keek naar de vloer, maar Yulwei verraste haar door ineens naar voren te stappen. Ze deed haar hand al omhoog om een klap af te weren, maar hij sloeg zijn armen om haar heen en omhelsde haar stevig. Een vreemd gevoel, zo dicht bij iemand anders. Warm. Toen stapte Yulwei achteruit, met zijn hand nog op haar schouder. \u2018Loop in Gods voetsporen, Ferro Maljinn.\u2019", "\u2018Huh. Ze hebben hier geen god.\u2019", "\u2018Zeg maar liever dat ze er vele hebben.\u2019", "\u2018Vele?\u2019", "\u2018Had je dat niet gemerkt? Hier aanbidt iedere man zichzelf.\u2019 Ze knikte. Dat klonk als de waarheid. \u2018Wees voorzichtig, Ferro. En luister naar Bayaz. Hij is de Eerste van mijn orde, en er zijn maar weinig mensen zo wijs als hij.\u2019", "\u2018Ik vertrouw hem niet.\u2019", "Yulwei boog zich dicht naar haar toe. \u2018Ik zei ook niet dat je hem moest vertrouwen.\u2019 Toen glimlachte hij en draaide zich om. Ze keek hem na toen hij langzaam de deur uit en de gang in liep. Ze hoorde zijn blote voeten kletsen op de tegels en zijn armbanden zachtjes rinkelen.", "Hij liet haar alleen met de luxe, en de tuinen, en de roze lui."], "Text/chap41.html": ["Oude vrienden", "Er werd luid op de deur geklopt, en Glokta tilde met een ruk zijn hoofd op, waardoor zijn linkerooglid plotseling begon te trillen. Wie klopt er verdomme op dit tijdstip aan? Vorst? Severard? Of iemand anders? Superieur Goyle, misschien, die bij me op bezoek komt met zijn circusgedrochten? Heeft de hoofdlector alweer genoeg van zijn tamme kreupele? Je kan niet direct zeggen dat het feestmaal volgens plan is verlopen, en zijne eminentie is niet bepaald het vergevingsvolle type. Drijvend lijk gevonden bij de haven\u2026", "Er werd nog eens geklopt. Luid geklop, vol zelfvertrouwen. Het soort geklop dat eist dat de deur wordt geopend, voordat die wordt ingetrapt. \u2018Ik kom al!\u2019 riep hij, en zijn stem sloeg een beetje over terwijl hij zich met bibberige benen uit zijn stoel hees. \u2018Ik kom al!\u2019 Hij greep zijn wandelstok en hinkte naar de voordeur, haalde diep adem en prutste met de grendel.", "Het was Vorst niet, of Severard. En ook niet Goyle of een van zijn uitzonderlijke practici. Het was iemand die hij helemaal niet had verwacht. Glokta trok zijn wenkbrauw op en leunde tegen de deurpost. \u2018Majoor West, wat een verrassing.\u2019", "Soms als oude vrienden elkaar tegenkomen, is het meteen weer zoals het al die jaren daarvoor was. De vriendschap wordt hervat, onaangetast, alsof er geen onderbreking is geweest.Soms, maar nu niet. \u2018Inquisiteur Glokta,\u2019 mompelde West aarzelend en slecht op zijn gemak, beschaamd. \u2018Sorry dat ik je zo laat lastigval.\u2019", "\u2018Geen probleem,\u2019 zei Glokta ijzig formeel.", "De majoor kromp bijna ineen. \u2018Mag ik binnenkomen?\u2019", "\u2018Natuurlijk.\u2019 Glokta sloot de voordeur achter hen en hinkte achter majoor West aan zijn eetkamer in. De majoor perste zich in een van de stoelen, en Glokta nam een andere. Ze zaten daar even tegenover elkaar, zonder iets te zeggen. Wat wil hij, verdomme, en dan nog wel op dit tijdstip, of wanneer dan ook? Glokta bekeek het gezicht van zijn oude vriend in de weerschijn van het vuur en de ene, flakkerende kaars. Nu hij hem duidelijker kon zien, besefte hij dat West was veranderd. Hij ziet er oud uit. Zijn haren werden dunner bij zijn slapen en grijs rond zijn oren. Zijn gezicht was bleek, afgetrokken, een beetje hol. Hij ziet er ongerust uit. Uitgeput. Dicht op het randje. West keek om zich heen naar de gewone kamer, het gewone vuur, het gewone meubilair en toen behoedzaam naar Glokta, maar daarna snel weer naar de vloer. Nerveus, alsof hem iets dwarszat. Hij lijkt slecht op zijn gemak. En terecht.", "Hij scheen niet van plan te zijn de stilte te doorbreken, dus deed Glokta dat maar voor hem. \u2018Zo, en hoe lang is het geleden? Behalve die avond in de stad, en die kunnen we niet echt meetellen, h\u00e8?\u2019", "De herinnering aan die onfortuinlijke ontmoeting hing even als een scheet tussen hen in, maar toen schraapte West zijn keel. \u2018Negen jaar.\u2019", "\u2018Negen jaar. Stel je voor. Negen jaar sinds we op de richel stonden, twee oude vrienden, uitkijkend over de rivier, naar de brug en al die Gurken aan de overkant. Het lijkt wel een heel leven geleden. Negen jaar. Ik weet nog dat je me smeekte om niet naar beneden te gaan, maar ik wilde er niets van weten. Wat was ik een stommeling, h\u00e8? Ik dacht dat ik onze enige hoop was. Dacht dat ik onkwetsbaar was.\u2019", "\u2018Je hebt ons allemaal gered die dag; het hele leger.\u2019", "\u2018O ja? Wat fijn. Ik denk dat als ik op die brug was gesneuveld, er nu overal standbeelden van me hadden gestaan. Jammer eigenlijk dat ik dat niet deed. Jammer voor iedereen.\u2019", "West grimaste en verschoof in zijn stoel, en hij leek steeds minder op zijn gemak. \u2018Ik heb later nog naar je gezocht\u2026\u2019 mompelde hij.", "Je hebt naar me gezocht? Wat onvoorstelbaar nobel van je. Een echte vriend. Ik had er alleen verdomd weinig aan, weggesleept in helse pijn met mijn benen tot gehakt geslagen. En dat was nog maar het begin. \u2018Je bent hier niet om het over vroeger te hebben, West.\u2019", "\u2018Nee\u2026 Nee, dat klopt. Het gaat om mijn zus.\u2019", "Glokta zweeg even. Dat antwoord had hij beslist niet verwacht. \u2018Ardee?\u2019", "\u2018Ardee, ja. Ik ga binnenkort naar Angland en\u2026 ik hoopte dat jij misschien een beetje op haar zou kunnen passen terwijl ik weg ben.\u2019 Wests ogen schoten nerveus naar hem toe. \u2018Je kon altijd goed met vrouwen omgaan\u2026 Sand.\u2019 Glokta grimaste bij het horen van zijn voornaam. Niemand noemde hem nog zo.Niemand behalve mijn moeder. \u2018Jij wist altijd precies wat je moest zeggen. Weet je nog, de drie zusjes? Hoe heetten ze ook alweer? Ze aten allemaal uit je hand.\u2019 West glimlachte, maar Glokta kon het niet opbrengen.", "Hij wist het nog, maar de herinnering was nu zwak en kleurloos, vervaagd. De herinneringen van een andere man. Een dode man. Mijn leven begon in Gurkhul, in de gevangenis van de keizer. De herinneringen sindsdien zijn veel echter. Languit in bed als een lijk toen ik terugkwam, in het donker, wachtend op vrienden die nooit kwamen. Hij keek naar West en wist dat zijn blik gruwelijk kil was. Denk je dat je me voor je kunt winnen met je eerlijke gezicht en je geklets over vroeger? Als een weggelopen hond die eindelijk trouwhartig weer thuiskomt? Ik weet wel beter. Je stinkt, West. Je stinkt naar verraad. Die herinnering is tenminste wel van mij.", "Glokta liet zich langzaam achteroverzakken in zijn stoel. \u2018Sand dan Glokta,\u2019 mompelde hij, alsof hij zich een naam herinnerde die hij ooit had gekend. \u2018Wat zou er toch van hem zijn geworden, h\u00e8, West? Je weet wel, die vriend van je, die knappe jongeman, trots, moedig? Magisch effect op de vrouwtjes? Geliefd en gerespecteerd door iedereen, op weg naar grootse dingen? Waar is hij toch gebleven?\u2019", "West keek hem verwonderd en onzeker aan en zei niets.", "Glokta boog zich plotseling naar hem toe, met zijn vingers gespreid op tafel en zijn lippen opgetrokken om zijn verwoeste gebit te tonen. \u2018Dood! Hij is gesneuveld op die brug! En wat is er over? Een wrak, verdomme, met zijn naam! Een strompelende, schuifelende schim! Een kreupel spook, dat zich aan het leven vastklampt zoals de stank van pis aan een bedelaar blijft hangen. Hij heeft geen vrienden, dat walgelijke restant van een man, en die wil hij ook niet! Ga weg, West! Ga terug naar Varuz, en Luthar, en de rest van die leeghoofdige klootzakken! Hier is niemand die jij kent!\u2019 Glokta's lippen trilden en spuugden van walging. Hij wist niet zeker van wie hij meer walgde: van West, of van zichzelf.", "De majoor knipperde met zijn ogen en zijn kaakspieren bewogen zwijgend. Hij stond beverig op. \u2018Het spijt me,\u2019 zei hij over zijn schouder.", "\u2018Zeg op!\u2019 schreeuwde Glokta, die hem vlak voor de deur staande hield. \u2018De anderen, die bleven bij me zolang ik nuttig was, zolang ik onderweg was naar boven. Dat heb ik altijd geweten. Ik stond er niet zo van te kijken dat ze niks meer met me te maken wilden hebben toen ik terugkwam. Maar jij, West, ik dacht altijd dat jij een betere vriend was, een beter mens. Ik dacht altijd dat jij in ieder geval \u2013 alleen jij \u2013 nog wel bij me op bezoek zou komen.\u2019 Hij haalde zijn schouders op. \u2018Maar ik had het mis.\u2019 Glokta draaide zich om, keek fronsend naar het vuur en wachtte op het geluid van de voordeur die dichtging.", "\u2018Heeft ze je dan niks verteld?\u2019 Glokta keek om. \u2018Wie?\u2019", "\u2018Je moeder.\u2019", "Hij snoof. \u2018Mijn moeder? Wat moest ze me vertellen?\u2019", "\u2018Ik ben w\u00e9l geweest. Twee keer. Zodra ik hoorde dat je terug was, ben ik gekomen. Je moeder stuurde me weg bij de poort van jullie landgoed. Ze zei dat je te ziek was om bezoek te ontvangen, dat je hoe dan ook niks meer met het leger te maken wilde hebben, en vooral niet met mij. Ik ben een paar maanden later nog een keer geweest. Ik vond dat ik je dat wel schuldig was. Die keer kwam er een bediende om me weg te sturen. Later hoorde ik dat je bij de Inquisitie was gegaan en naar Angland was vertrokken. Ik heb je uit mijn hoofd gezet\u2026 tot we elkaar zagen\u2026 die avond in de stad\u2026\u2019 West liet zijn stem wegsterven.", "Het duurde even voordat zijn woorden tot Glokta doordrongen, en toen het zover was, besefte Glokta dat zijn mond openhing. Zo simpel. Geen samenzwering. Geen web van verraad. Hij kon bijna lachen om de stommiteit ervan. Mijn moeder stuurde hem weg bij de poort, en ik had er nooit vraagtekens bij dat er niemand kwam. Ze heeft West altijd gehaat. Een zeer ongeschikte vriend, ver beneden de stand van haar lieve zoon. Ongetwijfeld heeft ze hem altijd de schuld gegeven voor wat mij is overkomen. Ik had het moeten weten, maar ik had het te druk met zwelgen in mijn pijn en verbittering. Te druk met tragisch zijn. Hij slikte. \u2018Je bent dus wel geweest?\u2019", "West haalde zijn schouders op. \u2018Voor wat het waard is.\u2019", "Nou. Wat kunnen we anders, behalve beter ons best doen? Glokta knipperde met zijn ogen en haalde diep adem. \u2018Ik eh, het spijt me. Vergeet wat ik heb gezegd, als je dat kunt. Alsjeblieft, ga zitten. Je zei iets over je zus.\u2019", "\u2018Ja. Ja, mijn zus.\u2019 West liep onhandig terug naar zijn stoel, met zijn ogen op de vloer gericht, en zijn gezicht nam weer die ongeruste, schuldbewuste uitdrukking aan. \u2018We gaan binnenkort naar Angland, en ik weet niet wanneer ik terugkom\u2026 of ik wel terugkom, denk ik\u2026 Ze heeft geen vrienden in de stad en, nou\u2026 Ik geloof dat je haar een keer hebt ontmoet, bij ons thuis.\u2019", "\u2018Natuurlijk, en heel recent ook nog, zelfs.\u2019", "\u2018O ja?\u2019", "\u2018Ja. Ze was in het park met onze gezamenlijke vriend, kapitein Luthar.\u2019", "West werd nog bleker. Er zit hier meer achter dan hij mij vertelt. Maar Glokta had nog geen trek om met zijn klompvoet tegen zijn ene vriendschap te schoppen, niet zo snel nadat die was herboren. Hij hield zijn mond, en even later vertelde de majoor verder.", "\u2018Het leven is\u2026 zwaar voor haar geweest. Ik had er iets aan kunnen doen. Ik had er iets aan moeten doen.\u2019 Hij staarde ellendig neer op de tafel en er trok een nare, spastische trek over zijn gezicht. Ik ken die. Een van mijn eigen favorieten. Zelfminachting. \u2018Maar ik besloot andere dingen voorrang te geven, deed mijn best om het allemaal te vergeten en te doen alsof alles in orde was. Ze heeft geleden, en dat is mijn schuld.\u2019 Hij hoestte en slikte moeizaam. Zijn lip begon te trillen en hij sloeg zijn handen voor zijn gezicht. \u2018Mijn schuld\u2026 Als haar iets zou overkomen\u2026\u2019 Zijn schouders schudden stilletjes, en Glokta trok zijn wenkbrauwen op. Hij was het natuurlijk wel gewend dat mannen huilden in zijn bijzijn. Maar meestal moet ik ze dan minstens eerst de instrumenten laten zien.", "\u2018Kom op, Collem, dit is niks voor jou.\u2019 Hij stak zijn hand langzaam over de tafel, trok hem terug, maar klopte zijn snikkende vriend toen toch onhandig op zijn schouder. \u2018Je hebt fouten gemaakt, maar dat doen we toch allemaal? Het ligt achter je, en je kunt er niets meer aan veranderen. Er zit niks anders meer op dan te proberen je best te doen, h\u00e8?\u2019 H\u00e8? Ben ik dat, die dat zegt? Inquisiteur Glokta, trooster van de ongelukkigen? Maar West leek getroost. Hij keek op, veegde zijn loopneus af en staarde met vochtige ogen hoopvol naar Glokta op.", "\u2018Je hebt gelijk, je hebt natuurlijk gelijk. Ik moet het goedmaken! Wil je me helpen, Sand? Wil jij een oogje op haar houden als ik weg ben?\u2019", "\u2018Ik zal voor haar doen wat ik kan, Collem, je kunt op me rekenen. Ik was er ooit trots op je mijn vriend te kunnen noemen, en\u2026 ik zou dat weer zijn.\u2019 Vreemd, maar Glokta voelde bijna een traan in zijn eigen oog. Ik? Echt? Inquisiteur Glokta, betrouwbare vriend? Inquisiteur Glokta, beschermer van kwetsbare jongedames? Hij lachte bijna hardop bij het idee, maar toch was het zo. Hij had nooit gedacht dat hij een vriend nodig had, maar het voelde fijn.", "\u2018Hollit,\u2019 zei Glokta.", "\u2018H\u00e8?\u2019", "\u2018Die drie zusjes. Ze heetten Hollit.\u2019 Hij grinnikte in zichzelf toen de herinnering wat duidelijker naar boven kwam. \u2018Ze hadden iets met schermen. Waren er dol op. Iets aan het zweet, misschien.\u2019", "\u2018Ik geloof dat ik er daarom ook mee ben begonnen.\u2019 West lachte, maar toen vertrok zijn gezicht alsof hij zich iets probeerde te herinneren. \u2018Hoe heette onze kwartiermeester toch ook alweer? Hij had iets met de jongste, was gek van jaloezie. Hoe heette die kerel toch, verdomme? Dikke vent.\u2019", "Het kostte Glokta niet veel moeite zich die naam voor de geest te halen. \u2018Ruis. Salem Ruis.\u2019", "\u2018Ruis, dat was het! Ik was hem helemaal vergeten. Ruis! Die man kon als geen ander een verhaal vertellen. We zaten wel eens de hele nacht naar hem te luisteren, allemaal slap van het lachen! Wat zou er toch van hem zijn geworden?\u2019", "Glokta zweeg even. \u2018Ik geloof dat hij bij het leger is weggegaan\u2026 om koopman te worden of zo.\u2019 Hij wuifde een wegwerpgebaar. \u2018Ik heb gehoord dat hij naar het noorden is verhuisd.\u2019"], "Text/chap42.html": ["Terug naar de modder", "Carleon was helemaal niet meer zoals de Hondman het zich herinnerde, maar hij herinnerde het zich dan ook van toen het in brand stond. Zo'n herinnering blijft je wel bij. Instortende daken, barstende ruiten, menigten vechters overal, iedereen dronken van de pijn en de overwinning en, nou, drank. Het plunderen, moorden, brandstichten en meer van die onplezierige dingen. Vrouwen die gilden, mannen die schreeuwden, de stank van brand en angst. Kortom: een gevecht, met hem en Logen in het hart ervan.", "Bethod had de branden geblust en de boel overgenomen. Ze waren hierheen getrokken en begonnen met bouwen. Hij was nog niet ver gekomen toen hij Logen en de Hondman en de rest van hen verbande, maar ze moesten sindsdien iedere dag hebben gebouwd. Het was nu twee keer zo groot als vroeger, zelfs voordat het in de as was gelegd, en het bedekte de hele heuvel en de hele helling omlaag tot aan de rivier. Groter dan Uffrith. Groter dan elke stad die de Hondman ooit had gezien. Vanaf zijn plek, tussen de bomen aan de andere kant van de vallei, kon je de mensen niet zien, maar er moesten er een heleboel zijn. Drie nieuwe wegen leidden weg van de poorten. Twee grote nieuwe bruggen. Nieuwe gebouwen overal, en grote waar vroeger kleintjes stonden. Een heleboel. Gemaakt van steen, grotendeels, met leien daken en in sommige vensters zelfs glas.", "\u2018Ze zijn druk geweest,\u2019 zei Drieboom.", "\u2018Nieuwe muren,\u2019 baste Grim.", "\u2018Een heleboel,\u2019 mompelde de Hondman. Er waren overal muren. Er stond een grote rondom de stad, met echte torens en alles, en een grote gracht eromheen. Er was een nog grotere rond de top van de heuvel waar Skarlings zaal vroeger stond. Enorm, reusachtig ding. De Hondman kon amper bevatten waar ze alle stenen vandaan hadden gehaald om hem te bouwen. \u2018Grootste muur die ik ooit heb gezien,\u2019 zei hij.", "Drieboom schudde zijn hoofd. \u2018Het bevalt me niet. Als Forley gevangen wordt genomen, krijgen we hem er nooit meer uit.\u2019", "\u2018Als Forley gevangen wordt genomen zijn wij met z'n vijven, en komen ze ons zoeken. Hij is voor niemand een bedreiging, maar wij wel. Hem daar weg krijgen is wel de minste van onze zorgen. Hij redt zich wel, zoals altijd. Waarschijnlijk overleeft hij ons allemaal.\u2019", "\u2018Zou me niks verbazen,\u2019 mompelde Drieboom. \u2018We doen gevaarlijk werk.\u2019", "Ze schoven terug door de struiken en gingen terug naar het kamp. Zwarte Douw was daar, en hij leek nog slechter geluimd dan normaal. Tul Duru was er ook, werkend aan een gat in zijn jas met naald en draad, zijn gezicht helemaal verwrongen van inspanning terwijl zijn dikke vingers prutsten met het dunne splintertje metaal. Forley zat vlak bij hem en keek door de takken op naar de hemel.", "\u2018Hoe voel je je, Forley?\u2019 vroeg de Hondman.", "\u2018Slecht, maar om moedig te zijn, moet je eerst angst hebben.\u2019", "De Hondman grijnsde naar hem. \u2018Dat heb ik ook gehoord. Dan zullen we allebei wel helden zijn, h\u00e8?\u2019", "\u2018Moet wel,\u2019 zei hij, en hij grijnsde terug.", "Drieboom was zakelijk. \u2018Weet je dit zeker, Forley? Dat je daar naar binnen wilt gaan? Zodra je binnen bent, kom je misschien niet meer buiten, hoe goed je ook kunt praten.\u2019", "\u2018Ik weet het zeker. Ik schijt in mijn broek, maar ik ga wel. Ik kan daar meer goeddoen dan hierbuiten. Iemand moet ze waarschuwen voor de Shanka. Dat weet je best, hoofd. Wie anders kan het doen?\u2019", "De ouwe jongen knikte in zichzelf, zo traag als de opkomende zon. Hij nam er de tijd voor, zoals altijd. \u2018Ja. Goed dan. Zeg ze dat ik hier wacht, bij de oude brug. Zeg ze dat ik alleen ben. Gewoon voor het geval Bethod besluit dat je niet welkom bent, snap je?\u2019", "\u2018Ik snap het. Je bent alleen, Drieboom. Alleen wij twee\u00ebn hebben het terug over de bergen gered.\u2019", "Ze hadden zich nu allemaal verzameld, en Forley keek glimlachend naar hen. \u2018Nou, jongens, het was me wat, h\u00e8?\u2019", "\u2018Bek dicht, Zwakste,\u2019 gromde Douw. \u2018Bethod heeft niks tegen jou. Jij komt terug.\u2019", "\u2018Maar toch, voor het geval het niet lukt: het was me wat.\u2019 De Hondman knikte onbehaaglijk naar hem. Het waren dezelfde vuile gezichten met littekens als anders, maar nu grimmiger dan ooit. Het beviel ze geen van allen dat een van hen zichzelf in gevaar bracht, maar Forley had gelijk, soms moest je iets gewoon doen, en hij was er de beste man voor. Soms is zwakte een beter schild dan kracht, dacht de Hondman. Bethod was een boosaardige klootzak, maar hij was wel slim. De Shanka kwamen eraan, en hij had die waarschuwing nodig. Hopelijk zou hij er dankbaar om zijn.", "Ze liepen samen naar de bosrand, kijkend naar het pad. Het ging de oude brug over en kronkelde omlaag de vallei in. Van daar tot aan de poorten van Carleon. Naar Bethods fort.", "Forley haalde diep adem, en de Hondman sloeg hem op zijn schouder. \u2018Succes, Forley. Succes.\u2019", "\u2018Jij ook.\u2019 Hij kneep even in de Hondmans hand. \u2018Jullie allemaal, h\u00e8, jongens.\u2019 Hij draaide zich om en liep met opgeheven hoofd naar de brug toe.", "\u2018Succes, Forley!\u2019 schreeuwde Zwarte Douw hem na, en alle anderen schrokken ervan.", "Hij draaide zich nog even om. De Zwakste stond op de brug en grijnsde. Toen was hij weg.", "Drieboom haalde diep adem. \u2018Wapens,\u2019 zei hij, \u2018gewoon voor het geval Bethod niet naar rede wil luisteren. En wachten op het teken, h\u00e8?\u2019", "Ze zaten heel lang te wachten, boven in het gebladerte, stilletjes en zwijgend, omlaagkijkend naar al die nieuwe muren. De Hondman lag op zijn buik, met zijn boog binnen handbereik, kijkend, wachtend, zich afvragend hoe het daarbinnen met Forley ging. Een lange, gespannen tijd. Toen zag hij ze. Ruiters die de dichtstbijzijnde poort uit reden en over een van de nieuwe bruggen de rivier overstaken. Ze hadden een kar bij zich. De Hondman wist niet zeker wat ze daarmee moesten, maar het beviel hem bepaald niet. Geen spoor van Forley, en hij wist niet of dat goed of slecht was.", "Ze kwamen snel aan, spurtten de helling van de vallei op, over een steil pad naar de bomen en het riviertje met de oude stenen brug eroverheen. Recht op de Hondman af. Hij hoorde de hoeven stampen op de aarde. Dichtbij genoeg om ze te tellen nu, en ze eens goed te bekijken. Speren, schilden en goeie pantsers. Helmen en mali\u00ebn. Tien stuks, en twee anderen op de kar, aan weerszijden van de menner, met dingen die eruitzagen als bogen op blokken hout. Hij wist niet wat ze van plan waren, en dat beviel hem niet. Hij was degene die h\u00fan de verrassingen wilde bezorgen.", "Hij kronkelde op zijn buik achteruit door de struiken, waadde door het riviertje en haastte zich naar de boomrand, waar hij een goed uitzicht had op de oude brug. Drieboom, Tul en Douw stonden er vlakbij, en hij wenkte ze. Hij zag Grim niet; die moest ergens in het bos zitten. Hij maakte een teken voor ruiters, hield zijn vuist op om tien te zeggen en legde zijn hand plat op zijn borst om pantsers te zeggen.", "Douw pakte zijn zwaard en bijl en rende voorovergebogen naar een verzameling gebarsten rotsen hoog naast de brug. Tul schoof langs de oever omlaag het riviertje in, dat gelukkig op die plek maar kniediep was, en drukte zijn grote lijf tegen de overkant van de brugpeiler, met zijn grote, lange zwaard boven het water getild. Het maakte de Hondman een beetje zenuwachtig; hij kon Tul duidelijk zien van waar hij zat. Toch konden de ruiters hem helemaal niet zien als ze over het pad aankwamen. Ze zouden maar \u00e9\u00e9n man alleen verwachten, en de Hondman hoopte dat ze niet al te voorzichtig zouden naderen. Dat hoopte hij, want als ze de tijd namen om beter te kijken, zou het een ramp worden.", "Hij zag Drieboom zijn schild aan zijn arm gespen, zijn zwaard pakken en zijn nek strekken, en toen stond hij daar gewoon te wachten, groot en massief, midden op het pad aan deze kant van de brug, schijnbaar helemaal alleen op de wereld.", "De Hondman hoorde de hoefslagen en het gerommel van de wagenwielen nu luid en duidelijk, aan de andere kant van de bomen. Hij trok een paar pijlen tevoorschijn en zette die met de punt in de aarde, zodat hij ze snel zou kunnen pakken. Hij deed zijn best om zijn angst weg te slikken. Zijn vingers trilden, maar dat maakte niet uit. Ze zouden goed genoeg werken als het moest.", "\u2018Wacht op het teken,\u2019 fluisterde hij in zichzelf. \u2018Wacht op het teken.\u2019", "Hij zette een pijl op zijn boog en trok de pees half aan, mikkend op de brug. Verdomme, hij moest nodig pissen.", "De eerste speerpunt kwam over de top van de heuvel, gevolgd door andere. Deinende helmen, borststukken met mali\u00ebn, de hoofden van paarden, beetje bij beetje verschenen de ruiters richting de brug. De kar rolde achter hen aan, met de menner en de twee vreemde passagiers, getrokken door een groot, ruig karrenpaard.", "De menner vooraan zag Drieboom nu, wachtend op hen over de top van de brug, en hij spoorde het paard aan. De Hondman haalde wat opgeluchter adem toen de anderen in een groep achter hem aan draafden, een en al gretigheid. Forley had gezegd wat hem was opgedragen; ze verwachtten maar \u00e9\u00e9n man. De Hondman zag Tul omhoogturen van onder de bemoste brug terwijl de paarden boven hem langs klosten. Alle doden, wat trilden zijn handen. Hij was bang dat hij de pijl zou laten vliegen voor hij de boog goed had aangespannen, en alles zou verpesten.", "De kar stopte aan de overkant, de twee mannen op de bok stonden op en richtten hun rare bogen op Drieboom. De Hondman mikte op een van de twee en trok de pees helemaal achterover. De meeste ruiters waren nu ook op de brug, hun paarden dansten onrustig heen en weer, ongelukkig omdat ze zo op elkaar gepakt stonden. De voorste hield in voor Drieboom, met zijn speer op hem gericht. De ouwe jongen zette geen stap achteruit. Hij niet. Hij keek alleen fronsend op, gaf de ruiters geen ruimte om langs hem heen te komen en hield ze opgesloten op de brug.", "\u2018Zo, zo,\u2019 hoorde de Hondman hun leider zeggen. \u2018Rudd Drieboom. We dachten dat je allang dood was, ouwe.\u2019 Hij kende die stem. Een van Bethods Karels, van lang geleden. Erg-Zat, noemden ze hem.", "\u2018Ik geloof dat ik nog wel een paar gevechten in me heb,\u2019 zei Drieboom, die nog altijd niet opzij ging.", "Erg-Zat keek om zich heen, tuurde tussen de bomen, omdat hij slim genoeg was om te beseffen dat hij in een ongunstige situatie zat, maar niet al te voorzichtig. \u2018Waar is de rest? Waar is die klootzak van een Douw?\u2019", "Drieboom haalde zijn schouders op. \u2018Ik ben alleen.\u2019", "\u2018Terug naar de modder, h\u00e8?\u2019 De Hondman zag Erg-Zat grijnzen onder zijn helm. \u2018Jammer. Ik hoopte dat ik die smerige rotzak kon vermoorden.\u2019", "De Hondman grimaste en verwachtte half dat Douw op dat moment tussen de rotsen vandaan zou springen, maar er was geen spoor van hem te zien. Nog niet. Hij wachtte voor \u00e9\u00e9n keer op het teken.", "\u2018Waar is Bethod?\u2019 vroeg Drieboom.", "\u2018De koning komt niet naar buiten voor jouw soort! Hoe dan ook, hij zit in Angland, om de Unie onder de reet te schoppen. Prins Calder neemt waar terwijl hij weg is.\u2019", "Drieboom snoof. \u2018Dus hij is nu prins, h\u00e8? Ik kan me hem nog herinneren van toen hij aan de tiet van zijn moeder hing. Zelfs dat lukte hem amper.\u2019", "\u2018Er is een hoop veranderd, ouwe. Allerlei dingen.\u2019", "Alle doden, de Hondman wou dat ze opschoten, hoe dan ook. Hij kon zijn pis amper binnenhouden. \u2018Wacht op het teken,\u2019 hield hij zich voor, gewoon zodat hij zijn handen stil zou houden.", "\u2018De platkoppen zijn overal,\u2019 zei Drieboom. \u2018Ze komen volgende zomer naar het zuiden, misschien al wel eerder. Er moet wat gebeuren.\u2019", "\u2018Nou, waarom kom je dan niet met ons mee? Dan kun je Calder zelf waarschuwen. We hebben een kar meegebracht, zodat je mee kunt rijden. Een man van jouw leeftijd moet niet hoeven lopen.\u2019 Een paar andere ruiters lachten daarom, maar Drieboom lachte niet mee.", "\u2018Waar is Forley?\u2019 gromde hij. \u2018Waar is de Zwakste?\u2019", "Er werd weer gegnuifd door de ruiters. \u2018O, hij is in de buurt,\u2019 zei Erg-Zat. \u2018Hij is heel dichtbij. Stap maar in de kar, dan brengen we je naar hem toe. Dan kunnen we allemaal gaan zitten en vriendelijk en vredig over de platkoppen praten.\u2019", "Dit stond de Hondman niet aan. Helemaal niet. Hij had een naar gevoel gekregen. \u2018Je moet me aanzien voor een nieuw soort idioot,\u2019 zei Drieboom. \u2018Ik ga nergens naartoe tot ik Forley heb gezien.\u2019", "Erg-Zat fronste zijn voorhoofd. \u2018Jij bent niet in de positie om ons bevelen te geven. Je bent misschien ooit de grote man geweest, maar je bent nu minder dan niks, en dat is een feit. Geef nu je wapen af en stap in die klotekar, zoals je gezegd wordt, voordat ik mijn geduld verlies.\u2019", "Hij probeerde zijn paard weer door te laten lopen, maar Drieboom gaf niet mee. \u2018Waar is Forley?\u2019 gromde hij. \u2018Ik wil een duidelijk antwoord, anders maak ik je kapot.\u2019", "Erg-Zat grijnsde over zijn schouder naar zijn maten, en zij grijnsden terug. \u2018Goed dan, ouwe, als je het dan weten wilt. Calder wilde dat we hiermee wachtten, maar ik wil de blik op je gezicht zien. De Zwakste ligt in de kar. Het grootste deel van hem, althans.\u2019 Hij glimlachte en liet iets van zijn zadel vallen. Een jutezak met iets erin. De Hondman kon wel raden wat het was. De zak viel op de grond bij Driebooms voeten. Hij rolde door, en de Hondman zag aan het gezicht van de ouwe jongen dat hij het goed had geraden. Forleys hoofd.", "Nou, dat was de druppel, natuurlijk. De pot op met het teken. De Hondmans eerste pijl raakte een van de mannen op de bok door zijn borst, en hij krijste en rolde achterover, waarbij hij de menner meetrok. Het was een goed schot, maar er was geen tijd om erbij stil te blijven staan, want hij had het veel te druk met graaien naar een volgende pijl en brullen. Wist niet eens w\u00e1t hij brulde, alleen dat hij het deed. Grim was ook begonnen met schieten, want een van de Karels op de brug gaf een schreeuw, viel van zijn paard en belandde met een plons in de rivier.", "Drieboom zat gehurkt achter zijn schild en ging achteruit terwijl Erg-Zat probeerde hem met zijn speer te raken, zijn paard van de brug af liet lopen en het pad aan deze kant op kwam. De ruiter achter hem haalde hem in, wilde graag van de brug af en kwam dicht bij de rotsen.", "\u2018Smerige klootzakken!\u2019 Douw dook op vanuit de rotsen boven hen en ploegde tegen de ruiter aan. Ze tuimelden samen op de grond, in een chaos van ledematen en wapens, maar de Hondman zag wel dat Douw bovenop lag. Zijn bijl ging een paar keer snel op en neer. Weer eentje minder om zich druk over te maken.", "De Hondmans tweede pijl was mis omdat hij zo druk was met brullen, maar hij raakte een van de paarden, en dat bleek een geluk bij een ongeluk. Het begon te steigeren en te bokken, en al snel liepen alle paarden onrustig door elkaar terwijl de ruiters vloekten en met zwabberende speren probeerden in het zadel te blijven. Het was een chaos.", "De ruiter achteraan spleet plotseling in twee\u00ebn, en het bloed spoot alle kanten op. De Donderkop was opgedoken uit de stroom en achter hen genaderd. Een pantser kan zo'n klap niet opvangen. De reus brulde en zwaaide het enorme stuk bloedige metaal weer boven zijn hoofd. De volgende in de rij kreeg zijn schild op tijd omhoog, maar hij had geen moeite hoeven doen. Het wapen hakte er een groot stuk uit, kliefde zijn hoofd en dreunde hem uit het zadel. De klap was zo hard dat ook het paard werd neergemept.", "Een van hen had zijn rijdier nu weten te draaien en hief zijn speer om Tul van de zijkant te raken. Maar voordat hij de kans kreeg, gromde hij en kromde schokkend zijn rug. De Hondman zag veren uit zijn zij steken. Grim moest hem hebben geraakt, en hij viel van zijn paard. Zijn voet bleef in de stijgbeugel haken en hij hing daar heen en weer te zwaaien. Hij kreunde en probeerde zich op te richten, maar het paard steigerde nu mee met de andere, waardoor de soldaat verkeerd om terechtkwam en zijn hoofd stootte tegen het muurtje van de brug. Hij liet zijn speer in het water vallen en probeerde zich op te trekken, maar zijn paard schopte half tegen zijn schouder en zijn voet schoot los uit de stijgbeugel. Hij ging ten onder tussen de stampende hoeven, en de Hondman lette niet meer op hem.", "De tweede boogschutter zat nog op de wagen. Hij begon over de schrik heen te raken en richtte zijn rare boog op Drieboom, die nog achter zijn schild hurkte. Hondman schoot op hem, maar hij had haast en liep te brullen, dus miste zijn pijl doel en raakte de menner naast hem in de schouder. De man was net achter in de wagen opgestaan, maar hij werd weer omver gekegeld.", "De rare boog klapte en Drieboom ging met een ruk achteruit van zijn schild. De Hondman was eventjes ongerust over hem, maar toen zag hij dat de pijl door het dikke hout was gegaan en nog net was gestopt voordat Drieboom in zijn gezicht werd geraakt. De pijl zat vast in zijn schild, de veren aan de ene kant en de punt aan de andere. Dat is een boosaardig boogje, dacht de Hondman.", "Hij hoorde Tul brullen en zag nog een ruiter de rivier in vliegen. Een andere viel ook, met een van Grims pijlen in zijn rug. Douw draaide zich om en hakte met zijn zwaard in de benen van Erg-Zats paard, het struikelde en gleed weg en hij belandde op de grond. De laatste paar zaten vast. Douw en Drieboom aan het ene eind van de brug, Tul aan de andere, te vol met bange paarden om om te draaien of wat dan ook, overgeleverd aan de genade van Grim in het bos. Hij was niet in een genadige bui, blijkbaar, en het kostte hem niet lang om ze neer te schieten.", "De kerel met de boog probeerde ervandoor te gaan, smeet zijn stuk hout aan de kant en sprong van de wagen. De Hondman dacht deze keer goed na terwijl hij mikte, dus zijn schacht raakte de boogschutter recht tussen zijn schouders en haalde hem onderuit voor hij meer dan een paar passen kon verzetten. Hij probeerde weg te kruipen, maar hij kwam niet ver. De menner van de kar liet zijn gezicht weer zien, kreunend en graaiend naar de pijl in zijn schouder. De Hondman doodde doorgaans geen mannen die al op de grond lagen, maar hij vond dat hij vandaag een uitzondering mocht maken. Zijn pijl raakte de menner in zijn mond, en dat was dat.", "De Hondman zag een van de ruiters met een pijl van Grim in zijn been weghinken en mikte op hem met zijn laatste schacht. Drieboom was hem echter voor en doorstak zijn rug met zijn zwaard. Er bewoog nog een andere, die probeerde op zijn knie\u00ebn te komen, en de Hondman richtte op hem. Voor hij kon schieten, stapte Douw naar voren en hakte zijn hoofd af. Overal bloed. De paarden die nog ronddraafden, glibberden hinnikend over de gladde stenen van de brug.", "De Hondman zag Erg-Zat nu, de laatste die nog bewoog. Hij moest zijn helm zijn kwijtgeraakt toen hij van zijn paard was gevallen. Hij waadde op handen en knie\u00ebn door de stroom, belemmerd door zijn zware bepantsering. Hij had zijn schild en speer laten vallen om meer bewegingsvrijheid te hebben, maar hij had niet in de gaten dat hij recht op de Hondman af ging.", "\u2018Grijp hem levend!\u2019 schreeuwde Drieboom. Tul ging de ene oever af, maar hij kwam maar langzaam vooruit, glijdend en glibberend door de modder die door de kar was omgeploegd. \u2018Grijp hem levend!\u2019 Douw zat ook achter hem aan, spetterend en vloekend door het water. Erg-Zat was nu vlakbij. De Hondman hoorde zijn angstige gehijg terwijl hij zich door het water worstelde.", "\u2018Aah!\u2019 schreeuwde hij toen de Hondmans pijl zijn been raakte, net onder de onderkant van zijn mali\u00ebnjas. Hij viel op zijn zij op de oever, en zijn bloed lekte het modderige water in. Hij begon zich op de vochtige aarde naast de rivier te hijsen.", "\u2018Genoeg, Hondman,\u2019 riep Drieboom. \u2018Levend!\u2019", "De Hondman gleed de boom uit en de oever af, door het water. Hij trok zijn mes. Tul en Douw waren nog een stukje verderop en kwamen snel op hem af. Erg-Zat rolde met een van pijn vertrokken gezicht om in de modder. Hij stak zijn handen op. \u2018Goed, goed, ik greefff\u2026\u2019", "\u2018Wat?\u2019 vroeg de Hondman, die op hem neerkeek.", "\u2018Greefff\u2026\u2019 zei Erg-Zat nog eens, met een blik van milde verbazing op zijn gezicht en zijn hand tegen zijn keel gedrukt. Er liep bloed tussen zijn vingers door, langs de voorkant van zijn natte mali\u00ebn.", "Douw kwam spetterend aanlopen en ging bij hem staan, keek op hem neer. \u2018Nou, dat is dat,\u2019 zei hij.", "\u2018Waarom heb je dat nou gedaan?\u2019 schreeuwde Drieboom terwijl hij aan kwam rennen.", "\u2018H\u00e8?\u2019 vroeg de Hondman. Toen keek hij naar zijn mes. Er zat allemaal bloed aan. \u2018Ah.\u2019 Hij besefte dat hij zelf Erg-Zat de keel had afgesneden.", "\u2018We hadden hem vragen kunnen stellen!\u2019 riep Drieboom. \u2018Hij had een boodschap mee kunnen nemen naar Calder, om hem te vertellen wie dit gedaan heeft, en waarom!\u2019", "\u2018Word wakker, hoofd,\u2019 mompelde Tul Duru, die zijn zwaard al afveegde. \u2018Niemand geeft nog ene moer om de oude tradities. En ze komen snel genoeg achter ons aan. Het heeft geen zin om ze meer te vertellen dan nodig is.\u2019", "Douw sloeg de Hondman op zijn schouder. \u2018Je had gelijk met wat je gedaan hebt. De kop van die klootzak is boodschap genoeg.\u2019 De Hondman wist niet zeker of hij op Douws goedkeuring zat te wachten, maar het was hoe dan ook een beetje laat. Douw moest een paar keer hakken om Erg-Zats hoofd eraf te krijgen. Hij droeg hem aan zijn haren mee, met evenveel zorg als wanneer het een zak knollen was geweest. Hij greep onderweg een speer uit de stroom mee en zocht een plekje dat hem aanstond.", "\u2018De dingen zijn niet meer zoals vroeger,\u2019 mompelde Drieboom terwijl hij over de oever naar de brug beende, waar Grim de zakken van de lijken al binnenstebuiten keerde.", "De Hondman volgde hem, zag Douw het hoofd van Erg-Zat op de speer steken, het botte eind in de grond duwen, achteruitstappen en zijn handen in zijn zij zetten om zijn werk te bewonderen. Hij schoof hem een beetje naar rechts, toen weer naar links, tot hij mooi recht stond. Hij grijnsde naar de Hondman.", "\u2018Perfect,\u2019 zei hij.", "\u2018Wat nu, hoofdman?\u2019 vroeg Tul. \u2018Wat nu?\u2019", "Drieboom stond gebukt op de oever en waste zijn bloedige handen in de rivier.", "\u2018Wat gaan we doen?\u2019 vroeg Douw.", "De ouwe jongen kwam langzaam overeind, veegde zijn handen droog aan zijn jas en nam de tijd om erover na te denken. \u2018Naar het zuiden. We begraven Forley onderweg. We nemen die paarden mee, want nu komen ze zeker achter ons aan, en gaan naar het zuiden. Tul, maak jij dat karrenpaard maar los, want dat is de enige die jou kan dragen.\u2019", "\u2018Naar het zuiden?\u2019 vroeg de Donderkop. Hij keek verward. \u2018Waarheen in het zuiden?\u2019", "\u2018Angland.\u2019", "\u2018Angland?\u2019 vroeg de Hondman, en hij wist dat iedereen hetzelfde dacht. \u2018Waarvoor? Zijn ze daar niet aan het vechten?\u2019", "\u2018Tuurlijk. Daarom wil ik er ook naartoe.\u2019", "Douw fronste zijn voorhoofd. \u2018Wij? Wat hebben wij tegen de Unie?\u2019", "\u2018Nee, stommeling,\u2019 zei Drieboom, \u2018ik wil met ze meevechten.\u2019", "\u2018Met de Unie?\u2019 vroeg Tul, die zijn lip optrok. \u2018Met die wijven? Dat is niet ons gevecht, hoofd!\u2019", "\u2018Elke strijd tegen Bethod is nu mijn strijd. Ik wil hem dood hebben.\u2019 Zodra Drieboom ergens over had nagedacht, had de Hondman hem nog nooit van gedachten zien veranderen. Nog nooit. \u2018Wie gaat er met me mee?\u2019 vroeg hij.", "Ze gingen allemaal mee. Natuurlijk.", "Het regende. Motregen, waardoor de hele wereld vochtig werd. Zacht als de kus van een maagd, zoals ze zeggen, maar de Hondman kon zich amper herinneren hoe die aanvoelden. Regen. Het leek op een of andere manier wel passend voor deze gelegenheid. Douw was klaar met graven, en hij snoof en zette de spade in de aarde naast het graf. Het lag een eind van de weg af. Een heel eind. Ze wilden niet dat iemand het vond en Forley opgroef. Ze verzamelden zich eromheen, nu nog maar met hun vijven, en keken ernaar. Het was lang geleden dat ze iemand van hun groep hadden moeten begraven. De Shanka hadden Logen natuurlijk gegrepen, maar ze hadden zijn lijk nooit gevonden. Er was dan misschien maar \u00e9\u00e9n lid van hun bende gesneuveld, maar de Hondman vond dat er een hoop verloren was.", "Drieboom fronste zijn wenkbrauwen, nam even de tijd en dacht na over wat hij ging zeggen. Het was maar goed ook dat hij de hoofdman was en de woorden moest bedenken, want de Hondman vermoedde dat hij zelf niets had geweten. Even later begon Drieboom te praten, traag als het licht dat vervaagt bij zonsondergang.", "\u2018Dit was een zwakke man, hier. De Zwakste, en dat is een feit. Zo heette hij, en is dat geen grap? Om een man de Zwakste te noemen? De slechtste vechter die ze konden vinden, die het moest opnemen tegen Negenvinger. Zwakke vechter, ongetwijfeld, maar een sterk hart, zeg ik.\u2019", "\u2018Ja,\u2019 zei Grim.", "\u2018Sterk hart,\u2019 zei Tul Duru.", "\u2018Het sterkste,\u2019 mompelde de Hondman. Hij had een beetje een brok in zijn keel, eerlijk gezegd.", "Drieboom knikte in zichzelf. \u2018Er is lef voor nodig om je dood onder ogen te zien zoals hij heeft gedaan. Om ernaartoe te lopen, zonder te klagen. Om erom te vragen. En niet eens voor zichzelf, maar voor anderen, die hij niet eens kende.\u2019 Drieboom klemde zijn kaken op elkaar en nam de tijd, neerkijkend op de aarde. Dat deden ze allemaal. \u2018Dat is alles wat ik te zeggen heb. Terug naar de modder met je, Forley. Wij zijn er armer door, en de grond rijker.\u2019", "Douw knielde neer en legde zijn hand op de verse berg aarde. \u2018Terug naar de modder,\u2019 zei hij. De Hondman dacht even een traan langs zijn neus te zien glijden, maar het was vast alleen maar de regen. Dit was immers Zwarte Douw. Hij stond op en liep met gebogen hoofd naar de paarden, en de anderen volgden hem een voor een.", "\u2018Vaarwel, Forley,\u2019 zei de Hondman. \u2018Geen angst meer.\u2019", "Hij nam aan dat hij nu de lafaard van de groep was."], "Text/chap43.html": ["Ellende", "Jezal fronste bedenkelijk zijn wenkbrauwen. Ardee nam nogal de tijd. Ze nam nooit de tijd. Ze was er altijd als hij aankwam, waar ze ook hadden afgesproken. Hij vond het helemaal niks dat hij op haar moest wachten. Hij moest altijd op haar briefjes wachten, en dat was al erg genoeg. Terwijl hij hier stond als een idioot, voelde hij zich nog meer een slaaf.", "Hij keek op naar de grijze hemel. Er vielen een paar spatjes regen, en dat paste wel bij zijn bui. Hij voelde er af en toe eentje, als een klein speldenprikje op zijn gezicht. De druppels maakten kringetjes op het grijze oppervlak van het meer, trokken in lichte strepen voor het groen van de bomen en het grijs van de gebouwen langs. De donkere vorm van het Huis van de Maker werd er wazig door. Hij keek met diep ongenoegen naar dat gebouw.", "Hij wist nu amper nog wat hij ervan moest denken. Het hele gebeuren had geleken op een koortsige nachtmerrie en net als bij nachtmerries had hij besloten het te negeren en te doen alsof het nooit was gebeurd. Dat zou hem misschien zelfs zijn gelukt, alleen doemde dat stomme ding altijd op aan de rand van zijn gezichtsveld, telkens als hij de deur uitstapte, om hem eraan te herinneren dat het in de wereld barstte van de mysteries die hij niet begreep.", "\u2018Verdomme,\u2019 mompelde hij. \u2018En die waanzinnige Bayaz kan ook naar de hel lopen.\u2019", "Hij keek fronsend over de vochtige gazons. De regen hield mensen weg uit het park, en het was er verlatener dan het in lange tijd was geweest. Een paar droevig kijkende mannen zaten lusteloos op bankjes, met hun eigen persoonlijke tragedies om te overdenken, en er liepen wat mensen over de paden, die zich haastten van ergens naar waar dan ook. Een van hen kwam nu zijn kant op, gehuld in een lange mantel.", "Jezals frons verdween. Zij was het, dat kon hij zien. Ze had haar kap helemaal over haar gezicht getrokken. Hij wist dat het een koude dag was, maar dit leek hem een beetje theatraal. Hij had nooit gedacht dat zij het type was dat zich liet afschrikken door een beetje regen. Toch was hij blij haar te zien. Belachelijk blij. Hij glimlachte en stapte naar voren. Toen ze een paar passen bij elkaar vandaan waren, duwde ze haar kap achterover.", "Jezal slaakte een kreet van afgrijzen. Er zat een grote blauwe plek op haar wang, rondom haar oog, tot aan haar mondhoek! Hij bleef even verstijfd staan, stompzinnig wensend dat hij gewond was in plaats van zij. Dan zou de pijn minder zijn geweest. Hij besefte dat hij een hand voor zijn mond had geslagen en dat zijn ogen uitpuilden als die van een angstig meisje dat een spin in de badkuip heeft gezien, maar hij kon er niets aan doen.", "Ardee keek alleen maar boos. \u2018Wat? Nog nooit een blauwe plek gezien?\u2019", "\u2018Nou, ja, maar\u2026 Gaat het wel?\u2019", "\u2018Natuurlijk.\u2019 Ze stapte om hem heen en liep door. Hij moest zich haasten om haar in te halen. \u2018Het is niks. Ben alleen maar gevallen. Ik ben zo onhandig. Altijd al geweest. Mijn hele leven.\u2019 Ze zei het met een bitter toontje, vond hij.", "\u2018Kan ik iets voor je doen?\u2019", "\u2018Wat zou jij nou kunnen doen? Er een kusje op geven zodat het beter wordt?\u2019 Als ze alleen waren geweest, had hij het graag geprobeerd, maar haar stuurse gezicht zei genoeg over wat ze van dat idee vond. Het was vreemd: eigenlijk zouden die blauwe plekken hem hebben moeten afstoten, maar dat was niet zo. Helemaal niet. Eigenlijk had hij een bijna overstelpende neiging om haar in zijn armen te nemen, haar haren te strelen, troostende dingen te mompelen. Zielig. Ze zou hem waarschijnlijk een mep geven als hij het probeerde. En waarschijnlijk zou hij dat verdienen. Ze had zijn hulp niet nodig. Bovendien kon hij haar niet aanraken. Er waren hier mensen, verdomme, ogen, overal. Je wist nooit wie misschien toekeek. Die gedachte maakte hem meer dan een beetje zenuwachtig.", "\u2018Ardee\u2026 Nemen we geen risico? Ik bedoel, stel dat je broer\u2026\u2019", "Ze snoof. \u2018Vergeet hem maar. Hij doet niks. Ik heb hem gezegd dat hij zich niet met mijn zaken moet bemoeien.\u2019 Jezal glimlachte. Hij stelde zich voor dat dat best een amusante sc\u00e8ne moest zijn geweest. \u2018Ik heb gehoord dat jullie allemaal bij het volgende uitgaande tij naar Angland vertrekken, en ik kon je moeilijk laten weggaan zonder afscheid te nemen, toch?\u2019", "\u2018Dat zou ik nooit doen!\u2019 zei hij, vol afgrijzen. Het deed hem al pijn haar het woord afscheid in de mond te horen nemen. \u2018Ik bedoel, nou, ik zou ze nog eerder zonder mij laten vertrekken!\u2019", "\u2018Huh.\u2019", "Ze liepen een tijdje zwijgend door, om het meer heen, allebei met hun blik op het grind gericht. Het was niet bepaald het bitterzoete afscheid dat hij zich tot nu toe had voorgesteld. Alleen maar bitter. Ze liepen tussen de stammen van een paar wilgen door, die met hun takken in het water hingen. Het was een afgelegen plekje, afgeschermd van nieuwsgierige ogen. Jezal dacht niet dat hij een betere plek zou vinden voor wat hij te zeggen had. Hij keek zijdelings naar haar en haalde diep adem.", "\u2018Ardee, eh, ik weet niet hoe lang we wegblijven. Ik bedoel, ik neem aan dat het maanden kan duren\u2026\u2019 Hij kauwde op zijn onderlip. Dit kwam er helemaal niet uit zoals hij had gehoopt. Hij had dit praatje minstens twintig minuten voor de spiegel geoefend, tot hij precies de juiste gezichtsuitdrukking had gevonden: serieus, vol vertrouwen, een beetje vleiend. Maar nu kwamen de woorden er in een stompzinnige waterval uit. \u2018Ik hoop dat, ik bedoel, misschien, ik hoop dat je op me wilt wachten?\u2019", "\u2018Ik denk dat ik hier nog wel ben. Ik heb niks beters te doen. Maar maak je niet druk; je zult een hoop aan je hoofd hebben in Angland: oorlog, eer, glorie en zo. Je vergeet me zo.\u2019", "\u2018Nee!\u2019 schreeuwde hij, en hij greep haar arm. \u2018Nee, ik vergeet je niet!\u2019 Hij trok snel zijn hand weg, bang dat iemand het zou zien. Ze keek hem nu in ieder geval aan, een beetje verbaasd misschien, om hoe fel zijn ontkenning was geweest; hoewel ze nog niet half zo verbaasd was als hijzelf.", "Jezal keek met knipperende ogen op haar neer. Een mooi meisje, dat zeker, maar haar huid was te donker, te zongebruind, en ze was veel te slim, eenvoudig gekleed zonder juwelen, en met een grote, lelijke blauwe plek op haar gezicht. In de eetzaal van de officieren zou ze niet veel blikken hebben getrokken. Hoe kwam het toch dat ze op hem overkwam als de mooiste vrouw ter wereld? Prinses Terez was bij haar vergeleken een ongewassen hond. De intelligente woorden sijpelden uit zijn hoofd weg en hij sprak zonder nadenken, terwijl hij haar recht in de ogen keek. Misschien was dit hoe eerlijkheid aanvoelde.", "\u2018Luister, Ardee, ik weet dat je me een stomkop vindt en, nou, dat ben ik ook wel, en ik weet niet veel van dit soort dingen af, maar\u2026 ik denk constant aan je. Ik denk amper nog aan iets anders.\u2019 Hij haalde diep adem. \u2018Ik denk\u2026\u2019 Hij keek nog eens om zich heen, gewoon om te controleren of er niemand keek. \u2018Ik denk dat ik van je hou!\u2019", "Ze proestte van het lachen. \u2018Je bent echt een stomkop,\u2019 zei ze. Wanhoop. Hij was volkomen verpletterd. Hij kon niet ademen van teleurstelling. Zijn gezicht vertrok, zijn hoofd zakte omlaag en hij staarde naar de grond. Hij had tranen in zijn ogen. Echte tranen. Zielig. \u2018Maar ik zal op je wachten.\u2019 Vreugde! Het zwol in zijn borst en barstte uit in een meisjesachtige snik. Hij was hulpeloos. Het was belachelijk, zoveel macht ze over hem had. Het verschil tussen ellende en geluk was het juiste woord van haar. Ze lachte weer. \u2018Kijk toch eens naar jezelf, dwaas.\u2019", "Ze raakte zijn gezicht aan, wreef met haar duim een traan van zijn wang. \u2018Ik wacht op je,\u2019 zei ze, en ze glimlachte naar hem. Die scheve glimlach.", "De mensen waren vervaagd, het park, de stad, de wereld. Jezal staarde naar Ardee, hij wist niet hoe lang, en probeerde elk detail van haar gezicht in zijn geheugen te etsen. Hij had om een of andere reden het gevoel dat de herinnering aan die glimlach hem door een heleboel heen zou moeten slepen.", "Het was een drukte van jewelste, zelfs voor de normaal al zo bedrijvige haven. Op de kades wemelde het van de mensen, de lucht trilde en dreunde van hun lawaai. Soldaten en proviand stroomden eindeloos over de spekgladde loopplanken de schepen op. Kratten werden getorst, vaten werden gerold, honderden paarden met uitpuilende ogen en schuim op de mond werden aan boord gesleept en geduwd en geschopt. Mannen kreunden en gromden, trokken aan natte touwen, duwden tegen natte balken, zweetten en schreeuwden in de stromende regen, glibberden rond op de gladde dekken, hier en daar heen rennend in volslagen verwarring.", "Overal omhelsden en kusten mensen elkaar, zwaaiden naar elkaar. Vrouwen namen afscheid van mannen, moeders van zoons, kinderen van vaders, allemaal even bedroefd. Sommigen zetten een dapper gezicht op, anderen huilden en jammerden. Weer anderen kon het niet schelen: gewoon toeschouwers die naar de waanzin kwamen kijken.", "Het betekende allemaal niets voor Jezal, die over de verweerde reling van het schip leunde dat hem naar Angland zou brengen. Hij zat vreselijk in de put, zijn neus liep en zijn haren zaten tegen zijn hoofd geplakt van de regen. Ardee was er niet, en toch was ze overal. Af en toe hoorde hij haar stem boven het lawaai uit, riep ze zijn naam. Hij zag haar soms vanuit zijn ooghoeken naar hem kijken, en dan stokte zijn adem in zijn keel. Hij glimlachte, deed half zijn hand omhoog om te zwaaien, en dan zag hij dat zij het niet was. Een andere donkerharige vrouw, die glimlachte naar een andere soldaat. En dan zakten zijn schouders weer. Elke keer was de teleurstelling groter.", "Hij besefte nu dat hij een vreselijke vergissing had begaan. Waarom had hij haar in godsnaam gevraagd op hem te wachten? Waarop moest ze dan wachten? Hij kon niet met haar trouwen, dat stond vast. Onmogelijk. Maar de gedachte dat ze zelfs maar naar een andere man zou kijken, maakte hem misselijk. Hij voelde zich ellendig.", "Liefde. Hij vond het verschrikkelijk om het toe te moeten geven, maar dat moest het wel zijn. Hij had dat hele concept altijd met minachting bezien. Een stom woord. Een woord waar slechte dichters over konden kwelen en domme vrouwen over konden zwijmelen. Iets uit kinderachtige verhalen wat niets te maken had met de echte wereld, waar relaties tussen mannen en vrouwen simpele kwesties van neuken en geld waren. Maar hier stond hij, weggezonken in een gruwelijk moeras van angst en schuldgevoel, lust en verwarring, verlies en pijn. Liefde. Wat een vloek.", "\u2018Ik zou Ardee graag willen zien,\u2019 mompelde Kaspa mijmerend.", "Jezal staarde hem aan. \u2018Wat? Wat zeg je?\u2019", "\u2018Ze is me nogal wat,\u2019 zei de luitenant met opgestoken handen, \u2018dat is alles.\u2019 Iedereen was een beetje voorzichtig met hem sinds dat kaartspel, alsof hij ieder moment door het lint kon gaan.", "Jezal draaide zich chagrijnig weer naar de menigte om. Er was een of ander tumult daar. Een ruiter drong zich door de chaos en spoorde zijn met schuim bedekte paard aan met kreten van \u2018Kom op!\u2019. De vleugels op de helm van de ruiter glinsterden, zelfs in de regen. Een ridderheraut.", "\u2018Slecht nieuws voor iemand,\u2019 mompelde Kaspa.", "Jezal knikte. \u2018Zo te zien voor ons.\u2019 Hij kwam inderdaad recht op hun schip af, en hij liet een spoor van verwarde en kwade soldaten en arbeiders achter zich. Hij sprong uit het zadel en beende doelgericht de loopplank op, naar hen toe, met een grimmig gezicht. Zijn glanzend gepoetste pantser was nat en rinkelde bij elke stap.", "\u2018Kapitein Luthar?\u2019 vroeg hij.", "\u2018Ja,\u2019 zei Jezal. \u2018Ik zal de kolonel even gaan halen.\u2019", "\u2018Hoeft niet. Mijn boodschap is voor u.\u2019", "\u2018O ja?\u2019", "\u2018Hoogrechter Marovia verzoekt u zich te melden in zijn werkkamer. Onmiddellijk. Het is het beste als u mijn paard leent.\u2019", "Jezal fronste zijn voorhoofd. Dit beviel hem niet. Hij zou niet weten waarom een ridderheraut hem boodschappen zou brengen, behalve misschien omdat hij in het Huis van de Maker was geweest. Hij wilde daar niets meer mee te maken hebben. Hij wilde het achter zich laten, vergeten, samen met Bayaz en zijn Noordman en die walgelijke kreupele.", "\u2018De hoogrechter wacht op u, kapitein.\u2019", "\u2018Ja, natuurlijk.\u2019 Klaarblijkelijk was er niets aan te doen.", "\u2018Ah, kapitein Luthar! Wat een eer om u weer te zien!\u2019 Jezal stond er amper van te kijken dat hij die waanzinnige Sulfur weer tegenkwam, zelfs hier, voor de werkkamer van de hoogrechter. Hij leek trouwens niet eens meer een waanzinnige, alleen maar een deel van een wereld die volslagen waanzinnig was geworden. \u2018Een absolute eer!\u2019 schuimde hij.", "\u2018Insgelijks,\u2019 zei Jezal verdoofd.", "\u2018Wat een geluk dat ik u tref, nu we allebei zo binnenkort vertrekken! Mijn meester heeft allerlei soorten klusjes voor me.\u2019 Hij zuchtte diep. \u2018Nooit ook maar een beetje rust, h\u00e8?\u2019", "\u2018Nee, ik weet wat u bedoelt.\u2019", "\u2018Toch, het is een eer om u te zien, en u hebt nog wel de Wedstrijd gewonnen! Ik heb alles gezien, weet u, en het was een voorrecht om er getuige van te zijn.\u2019 Hij glimlachte breed, en zijn verschillend gekleurde ogen fonkelden. \u2018En dan te bedenken dat u het wilde opgeven. Hah! Maar u hebt volgehouden, net zoals ik had voorspeld! Ja, u hebt volgehouden, en nu plukt u de vruchten ervan! De rand van de wereld,\u2019 fluisterde hij zachtjes, alsof hij de goden zou verzoeken als hij het hardop uitsprak. \u2018De rand van de wereld. Stel je voor. Ik benijd u, werkelijk waar!\u2019", "Jezal knipperde met zijn ogen. \u2018Wat?\u2019", "\u2018Wat! Hah! \u201cWat\u201d, zegt hij! U bent angstloos, meneer! Angstloos!\u2019 En Sulfur beende weg over het natte Maarschalkplein, grinnikend in zichzelf. Jezal was zo overdonderd dat hij niet eens de tegenwoordigheid van geest had om hem voor idioot uit te maken zodra hij buiten gehoorsafstand was.", "Een van Marovia's vele klerken leidde hem door een lege, galmende gang naar een stel gigantische deuren. Hij bleef ervoor staan en klopte aan. Na een kreet binnen draaide hij aan de klink en trok een van de deuren open, waarop hij beleefd opzij stapte zodat Jezal naar binnen kon.", "\u2018U mag naar binnen,\u2019 zei hij zachtjes toen ze daar een tijdje hadden gestaan.", "\u2018Ja, ja, natuurlijk.\u2019", "De enorme kamer was spookachtig stil. Er stonden vreemd weinig meubels in die reusachtige ruimte met wandpanelen, en wat er stond, leek te groot, alsof het voor mensen bedoeld was die veel groter waren dan Jezal. Het gaf hem het gevoel dat hij aankwam voor zijn eigen hoorzitting.", "Hoogrechter Marovia zat achter een kolossale tafel die glanzend was opgewreven, en hij glimlachte naar Jezal met een vriendelijk maar enigszins medelijdend gezicht. Maarschalk Varuz zat links van hem en staarde schuldbewust neer op zijn eigen wazige spiegelbeeld. Jezal had niet gedacht dat hij zich nog gedeprimeerder kon voelen, maar toen hij het derde lid van de groep zag, wist hij dat hij zich had vergist. Bayaz, met een zelfingenomen grijns op zijn gezicht. Hij voelde een milde vlaag van paniek toen de deur achter hem dichtging: het geklik van de grendel voelde aan als het gekletter van een zwaar slot op een gevangeniscel.", "Bayaz stond op uit zijn stoel en liep om de tafel heen. \u2018Kapitein Luthar, ik ben zo blij dat u kon komen.\u2019 De oude man pakte Jezals vochtige hand in zijn beide knuisten en kneep er stevig in, terwijl hij hem meetrok de kamer in. \u2018Dank u voor uw komst. Hartelijk dank.\u2019", "\u2018Eh, natuurlijk.\u2019 Alsof hij een keus had gehad.", "\u2018Nou, u zult zich wel afvragen waar dit allemaal om gaat. Ik zal het uitleggen.\u2019 Hij stapte achteruit en ging op de rand van de tafel zitten, als een vriendelijke oom die iets uitlegt aan een kind. \u2018Ik en een paar dappere lieden \u2013 uitverkoren mensen, begrijpt u, uitzonderlijke mensen \u2013 gaan een grote reis maken! Een epische reis! Een groots avontuur! Ik twijfel er niet aan dat als we slagen, de mensen er nog jaren verhalen over zullen vertellen. Vele jaren.\u2019 Bayaz\u2019 voorhoofd kreukelde toen hij zijn witte wenkbrauwen optrok. \u2018Nou? Wat denkt u ervan?\u2019", "\u2018Eh\u2026\u2019 Jezal keek zenuwachtig naar Marovia en Varuz, maar die gaven geen enkele aanwijzing over wat er aan de hand was. \u2018Mag ik iets vragen?\u2019", "\u2018Natuurlijk, Jezal! Ik mag je toch wel Jezal noemen?\u2019", "\u2018Ja, eh, nou, ja hoor. Eh, het punt is\u2026 Ik vroeg me af wat dit met mij te maken heeft?\u2019", "Bayaz glimlachte. \u2018We komen een man tekort.\u2019", "Er viel een lange, diepe stilte. Een druppel water liep kriebelend omlaag langs Jezals hoofdhuid, droop uit zijn haar, liep langs zijn neus en petste op de tegels aan zijn voeten. Afgrijzen kroop langzaam door zijn lichaam, van zijn buik helemaal tot aan zijn vingertoppen. \u2018Ik?\u2019 piepte hij.", "\u2018Het wordt een lange en moeilijke tocht, zeer waarschijnlijk vol gevaren. We hebben vijanden daarbuiten, jij en ik. Meer vijanden dan je zou denken. Wie zou er nuttiger zijn dan een bewezen zwaardvechter zoals jij? De winnaar van de Wedstrijd, maar liefst!\u2019", "Jezal slikte. \u2018Ik stel het aanbod op prijs, echt waar, maar ik vrees dat ik moet weigeren. Mijn plaats is in het leger, begrijpt u.\u2019 Hij zette een aarzelende stap in de richting van de deur. \u2018Ik moet naar het noorden. Mijn schip vaart straks uit, en\u2026\u2019", "\u2018Ik vrees dat het al uitgezeild \u00eds, kapitein,\u2019 zei Marovia, en bij zijn warme stem bleef Jezal stokstijf staan. \u2018Daar hoeft u zich niet meer druk over te maken. U gaat niet naar Angland.\u2019", "\u2018Maar, Eminentie, mijn compagnie\u2026\u2019", "\u2018\u2026 vindt wel een andere commandant,\u2019 voltooide de hoogrechter glimlachend: begripvol, meelevend, maar afgrijselijk resoluut. \u2018Ik waardeer uw gevoelens, echt, maar wij vinden deze zaak dringender. Het is belangrijk dat de Unie in deze kwestie vertegenwoordigd wordt.\u2019", "\u2018Ontzettend belangrijk,\u2019 mompelde Varuz halfhartig. Jezal keek met knipperende ogen naar de drie oude mannen. Er was geen ontkomen aan. Dus dit was zijn beloning voor het winnen van de Wedstrijd? Een of andere achterlijke reis naar god mocht weten waar, in het gezelschap van een demente ouwe vent en een stel wilden? O, was hij maar nooit begonnen met schermen! Had hij maar nooit van zijn leven een ijzer gezien! Maar wensen had geen zin. Er was geen weg terug.", "\u2018Ik moet mijn land dienen\u2026\u2019 mompelde Jezal.", "Bayaz lachte. \u2018Er zijn nog andere manieren om je land te dienen, jongen, dan als lijk op een stapel in het ijzige noorden. We vertrekken morgen.\u2019", "\u2018Morgen? Maar mijn spullen liggen\u2026\u2019", "\u2018Geen zorgen, kapitein.\u2019 De oude man schoof van de tafel en sloeg hem enthousiast op zijn schouder. \u2018Alles is geregeld. Je bagage is van het schip gehaald voordat het vertrok. Je hebt vanavond nog de tijd om wat dingen voor onze reis in te pakken, maar we moeten licht reizen. Wapens, natuurlijk, en stevige reiskleding. Zorg dat je een goed paar laarzen inpakt. Geen uniformen, ben ik bang, want die kunnen het verkeerde soort aandacht trekken waar wij naartoe gaan.\u2019", "\u2018Nee, uiteraard,\u2019 zei Jezal ellendig. \u2018Mag ik vragen\u2026 waar we naartoe gaan?\u2019", "\u2018De rand van de wereld, jongen, de rand van de wereld!\u2019 Bayaz\u2019 ogen fonkelden. \u2018En weer terug, natuurlijk\u2026 hoop ik.\u2019"], "Text/chap44.html": ["De Bloedige Negen", "Je kunt \u00e9\u00e9n ding zeggen over Logen Negenvinger, namelijk dat hij blij is. Ze gingen eindelijk weg. Behalve wat vaag geklets over het Oude Keizerrijk en de rand van de wereld had hij geen idee waar ze naartoe gingen, en dat kon hem ook niet schelen. Overal elders dan op deze vervloekte plek vond hij prima, en hoe eerder hoe beter.", "Het laatste lid van de groep scheen zijn goede bui niet te delen. Luthar, de trotse jongeman van de poort. Degene die het zwaardspel gewonnen had, dankzij Bayaz\u2019 valsspelerij. Hij had amper twee woorden gezegd sinds hij was aangekomen. Hij stond daar alleen maar, met een strak, lijkbleek gezicht, starend uit het raam, stram rechtop alsof iemand een speer in zijn reet had gestoken.", "Logen kuierde naar hem toe. Als je met een man moet reizen, en misschien samen met hem moet vechten, is het maar het beste om te praten, en te lachen als het kan. Zo bouw je een verstandhouding op, en daarna vertrouwen. Vertrouwen is wat een goeie troep bij elkaar houdt, en daarbuiten in de wildernis kan zoiets het verschil maken tussen leven of dood. Dat soort vertrouwen opbouwen kost tijd en inspanning. Het leek Logen het beste om maar meteen te beginnen, en vandaag had hij een goeie bui, dus hij ging naast Luthar staan en keek naar het park. Hij probeerde een of andere gemeenschappelijke deler te vinden waarin hij de zaden van een onwaarschijnlijke vriendschap kon planten.", "\u2018Mooi, je woonplaats.\u2019 Hij vond van niet, maar hij had geen andere idee\u00ebn.", "Luthar wendde zich af van het raam en bekeek Logen hooghartig van top tot teen. \u2018Wat weet jij daarvan?\u2019", "\u2018Nou, de gedachten van de een zijn voor mij evenveel waard als die van de ander.\u2019", "\u2018Huh,\u2019 sneerde de jongeman kil. \u2018Dan verschillen we daarin van mening.\u2019 Hij draaide zich weer om.", "Logen haalde diep adem. Het vertrouwen zou nog even op zich laten wachten. Hij liet Luthar staan en richtte zich in plaats daarvan op Quai, maar de leerling was niet echt veelbelovender: hij zat onderuitgezakt in een stoel en staarde voor zich uit.", "Logen ging naast hem zitten. \u2018Zie je er niet naar uit om naar huis te gaan?\u2019", "\u2018Naar huis,\u2019 mompelde de leerling lusteloos.", "\u2018Ja, het Oude Keizerrijk\u2026 of waar dan ook.\u2019", "\u2018Je weet niet hoe het daar is.\u2019", "\u2018Je zou het me kunnen vertellen,\u2019 zei Logen, hopend iets te horen over vredige valleien, steden, rivieren en zo.", "\u2018Bloedig. Het is er bloedig en wetteloos, en het leven is er goedkoop als zand.\u2019", "Bloedig en wetteloos. Dat had allemaal een akelig bekende klank. \u2018Is er geen keizer of zoiets?\u2019", "\u2018Er zijn er heel veel, altijd in oorlog met elkaar, of ze smeden verbonden die een week duren, of een dag, of een uur, voordat ze weer over elkaar heen struikelen in hun haast om elkaar in de rug te steken. Als de ene keizer valt, staat de volgende op, en de volgende, en de volgende, en ondertussen zwerven hopeloze en ontheemde mensen plunderend, rovend en moordend langs de buitenranden rond. De steden worden kleiner, de grote werken uit het verleden vallen in puin, de gewassen worden niet geoogst en de mensen lijden honger. Bloedvergieten en verraad, al honderden jaren. De vetes zijn zo diepgeworteld geraakt, zo ingewikkeld, dat haast niemand meer weet wie nu wie haat, en niemand weet waarom. Ze hebben geen redenen meer nodig.\u2019", "Logen deed nog een laatste poging. \u2018Je weet het nooit. Misschien is het verbeterd.\u2019", "\u2018Hoezo?\u2019 mompelde de leerling. \u2018Hoezo?\u2019", "Logen zocht nog naar een antwoord toen een van de deuren ineens openzwaaide. Bayaz stapte naar binnen en keek fronsend om zich heen. \u2018Waar is Maljinn?\u2019", "Quai slikte. \u2018Weg.\u2019", "\u2018Dat zie ik ook wel! Ik dacht dat ik je had gezegd dat je haar hier moest houden!\u2019", "\u2018U had me niet verteld hoe,\u2019 mompelde de leerling.", "Zijn meester negeerde hem. \u2018Waar is die stomme griet? We moeten om het middaguur weg! Drie dagen ken ik haar pas, en ik ben nu al ten einde raad!\u2019 Hij klemde zijn kaken op elkaar en haalde diep adem. \u2018Ga haar zoeken, wil je, Logen? Zoek haar op en haal haar terug.\u2019", "\u2018Stel dat ze niet mee wil komen?\u2019", "\u2018Weet ik veel, til haar op en draag haar! Je kunt haar de hele weg hierheen terug schoppen, wat mij betreft!\u2019", "Dat was gemakkelijk gezegd, maar Logen wilde het liever niet proberen. Maar toch, als het moest gebeuren voordat ze konden vertrekken, dan kon hij het maar beter gaan doen. Hij zuchtte, stond op en liep naar de deur.", "Logen drukte zich plat in de schaduwen tegen de muur en wachtte.", "\u2018Barst,\u2019 fluisterde hij zachtjes. Dat dit nu toch moest gebeuren, net nu ze op het punt stonden weg te gaan. Ferro stond twintig passen verderop, stijf rechtop en met een nog bozer, donkerder gezicht dan anders. Er stonden drie mannen om haar heen. Gemaskerde mannen, helemaal in het zwart gekleed. Ze hielden hun stokken omlaag, tegen hun benen, achter hun rug en half uit het zicht, maar Logen twijfelde niet aan wat ze van plan waren. Hij hoorde een van hen praten, sissend door zijn masker, iets over rustig meekomen. Hij grimaste. Rustig meekomen leek hem niet Ferro's stijl.", "Hij vroeg zich af of hij weg moest glippen en de anderen moest waarschuwen. Hij kon niet zeggen dat hij die vrouw nu zo graag mocht, lang niet genoeg om voor haar op zijn kop te worden geslagen. Maar als hij ze hun gang liet gaan, drie tegen \u00e9\u00e9n, dan bestond de kans dat ze al in elkaar was geslagen tegen de tijd dat hij terugkwam, hoe taai ze ook was, en was meegesleept naar god mocht weten waar. Hij zou dan misschien nooit die verdomde stad uit komen.", "Hij schatte de afstand in, overpeinzend hoe hij hen het beste kon benaderen, zijn kansen afwegend, maar hij had te lang stilgezeten en zijn geest werkte traag. Hij peinsde nog altijd toen Ferro plotseling luidkeels brullend op een van de mannen af sprong en hem op zijn rug werkte. Ze gaf hem een paar pijnlijk uitziende klappen in zijn gezicht voordat de anderen haar vastgrepen en overeind trokken.", "\u2018Barst,\u2019 siste Logen. De drie worstelden, heen en weer dravend in het laantje, botsend tegen de muren, grommend en vloekend, schoppend en stompend in een chaos van rondmaaiende ledematen. Kennelijk was de tijd voor een intelligente aanpak voorbij. Logen zette zijn kaken op elkaar en rende op hen af.", "De kerel op de grond was overeind gekomen en stond met zijn duizelige hoofd te schudden terwijl de andere twee probeerden Ferro stevig vast te grijpen. Nu tilde de kerel zijn stok hoog op, kromde zijn rug en bereidde zich voor om haar de schedel in te slaan. Logen brulde. Het gemaskerde gezicht draaide abrupt naar hem toe, met een verbaasde blik.", "\u2018Huh?\u2019 Toen dreunde Logens schouder tegen zijn ribben, tilde hem van de grond en beukte hem omver. Vanuit zijn ooghoeken zag hij een stok op zich af zwaaien, maar hij had ze verrast en er zat niet echt veel kracht achter. Hij kreeg de stok op zijn arm, dook er onderdoor en sloeg de man met zijn vuisten recht op zijn masker, een volledige stomp van beide handen. Hij ging molenwiekend achteruit, al onderweg naar de grond. Logen greep hem bij zijn zwarte jas, tilde hem de lucht in en smeet hem ondersteboven tegen de muur.", "Hij stuiterde er gorgelend tegenaan en stortte op de plaveistenen. Logen draaide zich met gebalde vuisten om, maar de laatste lag op zijn buik met Ferro boven op zich, met haar knie in zijn rug. Ze trok zijn hoofd aan de haren omhoog en ramde zijn gezicht op de straat, terwijl ze al die tijd onverstaanbare vloeken bleef roepen.", "\u2018Wat heb je verdomme gedaan?\u2019 schreeuwde hij terwijl hij haar elleboog greep en haar meetrok.", "Ze trok zich van hem los en bleef staan hijgen, met haar vuisten langs haar lichaam gebald terwijl het bloed uit haar neus liep. \u2018Niks,\u2019 grauwde ze.", "Logen zette een behoedzame stap achteruit. \u2018Niks? Wat is dit dan?\u2019", "Ze beet elk woord af met haar lelijke accent en spuugde het naar hem uit. \u2018Ik\u2026 weet\u2026 het\u2026 niet.\u2019 Ze veegde haar bloedige mond af en verstijfde. Logen keek over zijn schouder. Nog drie gemaskerde mannen kwamen op hen af rennen door het smalle laantje.", "\u2018Barst.\u2019", "\u2018Lopen, roze!\u2019 Ferro draaide zich om en zette het op een lopen, en Logen volgde haar. Wat kon hij anders? Hij rende. Het vreselijke, ademloze rennen van de opgejaagde, zijn schouders voorbereid op een aanval van achteren, terwijl hij hijgend lucht naar binnen zoog en de klossende voetstappen van de mannen achter hen weergalmden.", "Hoge witte gebouwen, ramen, deuren, standbeelden, tuinen flitsten aan weerszijden langs. Mensen ook, die schreeuwden terwijl ze uit de weg sprongen of zich tegen de muren drukten. Hij had geen idee waar ze waren, geen idee waar ze naartoe gingen. Een man met een grote stapel papieren in zijn armen stapte recht voor hem een deur uit. Ze botsten tegen elkaar, tuimelden op de grond, rolden om en om in de goot, terwijl de papieren rondom hen neerdwarrelden.", "Hij probeerde op te staan, maar zijn benen brandden. Hij kon niets zien! Er zat een vel papier tegen zijn gezicht geplakt. Hij rukte het weg, voelde dat iemand hem onder zijn arm greep en meetrok. \u2018Kom op, roze! Lopen!\u2019 Ferro. Ze was niet eens buiten adem. Logens longen knapten bijna terwijl hij zijn best deed om haar bij te houden, maar ze liep steeds verder op hem uit, haar hoofd omlaag en haar voeten een waas.", "Ze galoppeerde door een boogpoort verderop en Logen ging haar achterna, glibberend op zijn laarzen toen hij de hoek om ging. Een grote, beschaduwde ruimte, met hout dat zich ver boven hen uitstrekte, als een vreemd woud van vierkante stammen. Waar waren ze, verdomme? Er was helder licht verderop: buitenlucht. Hij rende erin, knipperend met zijn ogen. Ferro was hem net voor en draaide zich langzaam, hijgend om. Ze stonden midden op een cirkel van gras.", "Nu wist hij waar ze waren. De arena waar hij tussen het publiek had zitten kijken naar het zwaardgevecht. De lege banken stonden overal om hen heen. Er waren timmerlieden bezig tussen de banken, zagend en hakkend. Ze hadden achterin al een paar banken uit elkaar gehaald, en de steunen staken hoog de lucht in, als enorme ribben. Hij legde zijn handen op zijn bibberige knie\u00ebn en boog zich naar voren, snakkend naar adem en spugend op de grond.", "\u2018Wat\u2026 nu?\u2019", "\u2018Hierheen.\u2019 Logen kwam met moeite overeind en wankelde achter haar aan, maar ze was alweer op weg terug. \u2018Niet die kant op!\u2019", "Logen zag ze. Zwartgemaskerde gestalten. Degene vooraan was een vrouw, een lange vrouw met rode haren. Ze liep geruisloos op haar tenen naar de cirkel en gebaarde naar achteren, waarop de twee anderen aan weerszijden positie kozen en probeerden om hem heen te komen, hem te omsingelen. Logen keek om zich heen op zoek naar een wapen, maar er lag niets; alleen de lege banken en de hoge witte muren erachter. Ferro kwam achteruit zijn kant op, nog geen tien passen verderop, en achter haar zag hij nog twee maskers, die met stokken in hun handen langs de buitenmuur slopen. Vijf. Vijf in totaal.", "\u2018Barst,\u2019 zei hij.", "\u2018Waar blijven ze verdomme toch?\u2019 gromde Bayaz ijsberend. Jezal had de oude man nog nooit zo ge\u00ebrgerd gezien, en om een of andere reden werd hij er nerveus van. Telkens als de magi\u00ebr bij hem in de buurt kwam, wilde Jezal achteruitstappen. \u2018Ik ga in bad, verdorie. Het kan wel maanden duren voor ik weer de kans krijg. Maanden!\u2019 Bayaz beende de kamer uit en sloeg de badkamerdeur achter zich dicht, zodat Jezal alleen achterbleef bij de leerling.", "Ze waren waarschijnlijk ongeveer even oud, maar ze hadden voor zover Jezal kon zien verder niets gemeen, en hij staarde met onverholen minachting naar hem. Een ziekelijk, wezelachtig, mager, boekenwurmerig type. Zat chagrijnig voor zich uit te kijken, te mokken, het was gewoon zielig. En onbeschoft, ook. Verdomd onbeschoft. Jezal brieste in stilte. Wie dacht die arrogante hond eigenlijk dat hij was? Waarom was hij zo slechtgehumeurd? Hij was niet degene wiens leven hem was ontstolen.", "Maar toch, als hij dan met een van hen alleen moest zijn, dan had hij het slechter kunnen treffen. Het had die stompzinnige Noordman kunnen zijn met zijn onhandige, onverstaanbare geklets. Of die Gurkense heks, starend en starend met haar duivelse gele ogen. Hij huiverde als hij eraan dacht. Uitzonderlijke mensen, had Bayaz gezegd. Hij zou hebben gelachen als hij niet op de rand van tranen had gestaan.", "Jezal liet zich op de kussens van een stoel met een hoge rugleuning zakken, maar daar vond hij weinig comfort. Zijn vrienden waren onderweg naar Angland, en hij miste ze nu al. West, Kaspa, Jalenhorm, zelfs die klootzak van een Brint. Onderweg naar de eer, onderweg naar de roem. De campagne zou allang voorbij zijn tegen de tijd dat hij terugkwam van naar wat voor hol die waanzinnige hem ook bracht, als hij al terugkwam. Wie weet wanneer de volgende oorlog zou zijn, de volgende kans op glorie?", "Hij wenste dat hij op weg was om tegen de Noordmannen te vechten. Hij wenste dat hij bij Ardee was. Het leek al een eeuwigheid geleden dat hij gelukkig was. Zijn leven was afgrijselijk. Afgrijselijk. Hij ging lusteloos achteroverhangen in zijn stoel en vroeg zich af hoe het in vredesnaam nog erger kon.", "\u2018Gurgh,\u2019 gromde Logen toen een stok zijn arm raakte, toen nog een zijn schouder en een zijn zij. Hij struikelde achteruit, viel half op zijn knie\u00ebn en weerde ze zo goed mogelijk af. Hij hoorde Ferro ergens achter zich schreeuwen, van woede of pijn, dat wist hij niet, want hij had het te druk met klappen krijgen.", "Er sloeg iets op zijn schedel, zo hard dat hij richting de tribunes wankelde. Hij viel op zijn buik en raakte met zijn borstkas de voorste bank, waardoor de lucht uit zijn longen werd geperst. Er liep bloed van zijn schedel, van zijn handen, in zijn mond. Zijn ogen traanden van een mep op zijn neus, zijn knokkels waren geschaafd en bloederig, bijna even gescheurd als zijn kleren. Hij bleef even liggen en verzamelde de weinige kracht die hij nog over had. Er lag een dik stuk hout op de grond achter de bank. Hij greep het vast. Het lag los. Hij sleepte het naar zich toe. Het voelde fijn aan in zijn hand. Zwaar.", "Hij zoog lucht naar binnen en probeerde kracht te verzamelen voor nog \u00e9\u00e9n poging. Hij bewoog zijn armen en benen een beetje, om te voelen hoe ze ervoor stonden. Niks gebroken; op zijn neus na, misschien, maar dat zou niet de eerste keer zijn. Hij hoorde achter zich voetstappen naderen. Trage voetstappen, die er de tijd voor namen.", "Hij duwde zich omhoog, langzaam, probeerde eruit te zien alsof hij verdoofd was. Toen brulde hij, draaide rond en zwaaide het stuk hout boven zijn hoofd. Het brak met een enorme klap doormidden op de schouder van de gemaskerde man, en de helft vloog naar de grond en stuiterde weg. De man slaakte een gedempte kreet en ging neer, met zijn ogen stijf dicht, zijn ene hand tegen zijn nek en de andere slap, terwijl zijn stok uit zijn hand viel. Logen tilde het stuk hout op en sloeg hem ermee in zijn gezicht. Zijn hoofd klapte achterover, zijn masker zakte half af en er droop bloed onder vandaan toen hij tegen de grond ging.", "Logen zag plotseling een explosie van licht, en hij wankelde en belandde op zijn knie\u00ebn. Iemand had hem op zijn achterhoofd geslagen. Hard. Hij zwaaide even heen en weer en probeerde te voorkomen dat hij op zijn gezicht zou vallen, maar toen werd zijn zicht plotseling weer helder. De roodharige vrouw stond over hem heen, met haar stok hoog in de lucht.", "Logen duwde zich op, dook op haar af, worstelde met haar arm, half trekkend, half op haar leunend, met suizende oren, terwijl de wereld waanzinnig om hem heen draaide. Ze struikelden in het rond, trekkend aan de stok als twee zatlappen die vochten om een fles, heen en weer op de cirkel van gras. Hij voelde dat ze hem in zijn zij stompte met haar andere hand. Harde stompen, recht in zijn ribben.", "\u2018Aargh,\u2019 gromde hij, maar zijn hoofd werd nu helderder en ze woog maar half zoveel als hij. Hij draaide de arm met de stok achter haar rug. Ze stompte hem nog een keer, tegen de zijkant van zijn hoofd, en even kwamen de sterretjes terug, maar toen kreeg hij haar andere pols te pakken en pinde ook die arm vast. Hij boog haar achterover over zijn knie.", "Ze schopte en kronkelde en kneep haar ogen samen tot woedende spleetjes, maar Logen had haar vast. Hij bevrijdde zijn rechterhand uit de kluwen ledematen, haalde met zijn vuist uit en stompte haar in haar maag. Ze slaakte een kreet en werd slap, en haar ogen puilden uit. Toen hij haar opzij smeet, kroop ze een stukje verder, trok haar masker omlaag en begon te kotsen op het gras.", "Logen struikelde en zwaaide, schudde zijn hoofd, spuugde bloed en zand op de grond. Behalve de kokhalzende vrouw lagen er nog vier zwarte gestalten languit op het gras. Een van hen kreunde zachtjes terwijl Ferro hem bleef schoppen. Ze had bloed op haar gezicht, maar ze glimlachte.", "\u2018Ik leef nog,\u2019 mompelde Logen in zichzelf. \u2018Ik leef\u2026\u2019 Er kwamen er nog meer door de poort. Hij draaide zich om en viel bijna. Nog meer, nog vier, van de andere kant. Ze zaten in de val.", "\u2018Lopen, roze!\u2019 Ferro rende langs hem heen en sprong op de eerste bank, toen de tweede, toen de derde, met grote passen. Waanzin. Waar wilde ze van daaraf naartoe? De vrouw met het rode haar was opgehouden met kotsen en kroop naar haar gevallen stok toe. De anderen naderden snel, en het waren er nu nog meer. Ferro was al een kwart van de weg terug en leek niet van plan te stoppen, springend van de ene bank naar de andere terwijl de planken rammelden.", "\u2018Barst.\u2019 Logen ging achter haar aan. Na tien banken brandden zijn benen weer. Hij gaf het springen van de ene bank naar de volgende op en begon er overheen te klauteren. Terwijl hij zich over de rugleuningen van de banken werkte, zag hij de gemaskerde mannen achter zich; volgend, kijkend, wijzend en roepend, zich verspreidend tussen de banken.", "Hij ging nu langzamer. Elke bank was een berg. Het dichtstbijzijnde masker was nog maar een paar rijen achter hem. Hij krabbelde verder, hoger en hoger, graaide met bebloede handen naar het hout en trok zich op. Zijn bloedige knie\u00ebn schraapten over de banken, zijn schedel galmde van zijn eigen gehijg, zijn huid tintelde van zweet en angst. Plotseling doemde er lege lucht voor hem op. Hij stopte, hijgde, zwaaide met zijn armen en stond wankel op de rand van een duizelingwekkende diepte.", "Hij was dicht bij de hoge daken van de gebouwen erachter, maar de meeste banken achteraan waren al afgebroken, waardoor alleen de stutten er nog stonden; enkele, hoge pilaren, smalle balkjes ertussen en een heleboel hoge, lege ruimte. Hij zag Ferro van de ene hoge stut naar de volgende springen en verder rennen over een wiebelende plank, zonder zich iets aan te trekken van de enorme diepte onder haar. Ze sprong op een plat dak aan het andere uiteinde, hoog boven hem. Het leek een heel eind naar beneden.", "\u2018Barst.\u2019 Logen wankelde over de dichtstbijzijnde balk, met zijn armen uitgestoken om in evenwicht te blijven, naar voren schuifelend als een oude man. Zijn hart ging tekeer als een smidshamer op een aambeeld, zijn knie\u00ebn waren slap en bibberig van het klimmen. Hij probeerde het geren en geschreeuw van de mannen achter zich te negeren en alleen naar de knoestige balk te kijken, maar hij kon niet omlaagkijken zonder het spinnenweb van balken onder zich te zien, en de kleine plaveisteentjes van het plein daaronder. Heel ver daaronder.", "Hij sprong op een stuk looppad dat nog intact was en rende naar het uiteinde. Hij trok zich op aan een balk boven zijn hoofd, sloeg zijn benen eromheen en schoof op zijn kont naar voren. Al die tijd bleef hij in zichzelf fluisteren: \u2018Ik leef nog.\u2019 Het dichtstbijzijnde masker was op het looppad aangekomen en rende zijn kant op.", "De balk eindigde aan de top van een van de opstaande steunbalken. Een vierkant stuk hout van een voet of twee doorsnede. Daarna was er niets. Twee passen lege lucht. Dan nog een vierkantje boven op een volgende duizelingwekkende mast, dan de plank naar het platte dak. Ferro staarde naar hem vanaf de balustrade.", "\u2018Springen!\u2019 schreeuwde ze. \u2018Springen, roze klootzak!\u2019", "Hij sprong. Hij voelde de wind om zich heen. Zijn linkervoet landde op het vierkantje van hout, maar hij kon niet stoppen. Zijn rechtervoet raakte de plank. Zijn enkel verdraaide, hij zakte door zijn knie. De duizelingwekkende wereld kantelde. Zijn linkervoet kwam neer, half op het hout en half ernaast. De plank ratelde. Hij hing in de lucht, met maaiende armen. Het leek een hele tijd te duren.", "\u2018Oef!\u2019 Hij ramde de balustrade met zijn borst. Zijn handen klauwden ernaar, maar hij had geen adem meer over. Hij begon achteruit te glijden, heel langzaam, stukje voor vreselijk stukje. Eerst zag hij het dak, toen zag hij zijn handen, en toen zag hij alleen nog de stenen voor zijn gezicht. \u2018Help,\u2019 fluisterde hij, maar er kwam geen hulp.", "Het was een heel eind naar beneden, dat wist hij. Een heel, heel eind, en deze keer zou hij niet in het water vallen. Alleen maar op harde, vlakke, dodelijke stenen. Hij hoorde iets rammelen. Het masker dat over de plank achter hem aan kwam. Hij hoorde iemand roepen, maar dat maakte nu allemaal niet veel uit. Hij schoof nog een stukje verder naar achteren, met zijn handen krabbelend langs de verkruimelende specie. \u2018Help,\u2019 zei hij schor, maar er was niemand om hem te helpen. Alleen de maskers en Ferro, en die leken geen van allen van de hulpvaardige soort.", "Hij hoorde een klap en een wanhopige krijs. Ferro had tegen de plank geschopt, en het masker viel. Het geschreeuw viel mee omlaag, een hele tijd, en toen klonk er in de verte een plof. Het lichaam van het masker, tot pulp geslagen op de grond, ver beneden, en Logen wist dat hij er zo meteen naast zou liggen. Je moet realistisch blijven. Deze keer zou hij niet op een rivieroever aanspoelen. Zijn vingertoppen gleden langzaam weg terwijl de specie tussen de stenen losliet. Het vechten, het rennen, de klim, het had hem zijn kracht gekost, en nu had hij niets meer over. Hij vroeg zich af wat voor geluid hij zou maken terwijl hij door de lucht tuimelde. \u2018Help,\u2019 piepte hij.", "Sterke vingers sloten zich om zijn pols. Donkere, vuile vingers. Hij hoorde gegrom en voelde iemand hard aan zijn arm trekken. Hij kreunde. De rand van de balustrade kwam weer in zicht. Hij zag Ferro nu, met haar tanden op elkaar en haar ogen bijna dichtgeknepen van inspanning, de aderen die bol stonden in haar nek en het litteken dat rood afstak in haar donkere gezicht. Hij greep de balustrade met zijn andere hand, zijn borst kwam erbovenuit en hij wist zijn knie eroverheen te werken.", "Ze sleurde hem het dak op en hij rolde aan de andere kant op zijn rug, hijgend als een uit het water gehaalde vis, opstarend naar de witte hemel. \u2018Ik leef nog,\u2019 mompelde hij in zichzelf, amper in staat het te geloven. Het zou hem niet hebben verbaasd als Ferro op zijn handen was gaan staan om hem te helpen vallen.", "Haar gezicht verscheen boven hem, haar starende, gele ogen, haar tanden ontbloot in een grauw. \u2018Jij stomme, zware, roze klootzak!\u2019", "Ze draaide zich hoofdschuddend om, beende naar een muur en begon te klimmen door zich snel op te trekken naar een laag dak erboven. Logen grimaste terwijl hij naar haar keek. Werd ze dan nooit moe? Zijn armen deden pijn, vol blauwe plekken en krassen. Zijn benen deden pijn en zijn neus was weer gaan bloeden. Alles deed pijn. Hij draaide zich om en keek omlaag. E\u00e9n masker staarde naar hem vanaf de laatste banken, twintig passen verderop. Er liepen er beneden nog een paar rond, zoekend naar een weg naar boven. Ver beneden, op de gele cirkel van gras, zag hij een slanke zwarte gestalte met rood haar naar hem wijzen en bevelen geven.", "Vroeg of laat zouden ze een weg naar boven vinden. Ferro stond op de nok van het dak boven hem, een onregelmatige donkere gestalte tegen de felle hemel. \u2018Blijf daar gerust liggen,\u2019 blafte ze, en toen draaide ze zich om en verdween. Logen kreunde terwijl hij opstond, kreunde terwijl hij naar de muur schuifelde, zuchtte terwijl hij naar houvast zocht.", "\u2018Waar is iedereen?\u2019 wilde broeder Langvoet weten. \u2018Waar is mijn illustere opdrachtgever? Waar is meester Negenvinger? Waar is de charmante vrouwe Maljinn?\u2019", "Jezal keek om zich heen. De ziekelijke leerling zat te diep onderuitgezakt in zijn egocentrische somberheid om antwoord te geven. \u2018Ik weet niet waar die andere twee zijn, maar Bayaz zit in bad.\u2019", "\u2018Ik zweer je, ik heb nog nooit een man ontmoet die zo van baden houdt als hij. Ik hoop dat de anderen niet lang wegblijven. Alles is voorbereid, weet je! Het schip is klaar. De proviand is geladen. Het is niets voor mij om laat te zijn. Nee, zeker niet! We moeten met het uitgaande tij vertrekken, anders zitten we hier vast tot\u2026\u2019 De kleine man zweeg en staarde plotseling bezorgd naar Jezal op. \u2018Je lijkt van streek, jonge vriend. Verontrust, zelfs. Kan ik, broeder Langvoet, je ergens mee helpen?\u2019", "Jezal stond op het punt hem te zeggen dat hij zich met zijn eigen zaken moest bemoeien, maar hij besloot alleen maar ge\u00efrriteerd te reageren. \u2018Nee, nee.\u2019", "\u2018Ik wed dat het om een vrouw gaat. Heb ik gelijk?\u2019 Jezal keek scherp op en vroeg zich af hoe die vent dat geraden had. \u2018Je vrouw, misschien?\u2019", "\u2018Nee! Ik ben niet getrouwd! Zoiets is het niet. Het gaat eh, nou\u2026\u2019 hij zocht naar woorden om het te beschrijven, maar dat lukte niet. \u2018Zo is het helemaal niet, dat is alles!\u2019", "\u2018Ah,\u2019 zei de navigator met een begripvolle grijns. \u2018Ah, een verboden liefde dus, een geheime liefde, h\u00e8?\u2019 Tot zijn ergernis merkte Jezal dat hij bloosde. \u2018Ik heb gelijk, ik zie het! Geen fruit zo zoet als dat wat je niet mag proeven, h\u00e8, mijn jonge vriend? Nou? Nou?\u2019 Hij wiebelde met zijn wenkbrauwen, op een wat Jezal betrof erg afstotelijke manier.", "\u2018Ik vraag me af waar die twee blijven?\u2019 Jezal kon het niets schelen, maar hij had er behoorlijk wat voor over om van onderwerp te veranderen.", "\u2018Maljinn en Negenvinger, h\u00e8? Hah,\u2019 lachte Langvoet, die zich naar hem toe boog. \u2018Misschien hebben ze iets, h\u00e8, zo'n geheime liefde als die van jou? Misschien zijn ze ergens naartoe geslopen, om dat te doen wat van nature komt!\u2019 Hij porde Jezal in zijn ribben. \u2018Kun je het je voorstellen, die twee? Dat zou wat zijn, h\u00e8? Hah!\u2019", "Jezal grimaste. Die lelijke Noordman, daarvan wist hij al dat het een beest was, en voor zover hij die kwaadaardige vrouw kon inschatten, was zij misschien nog wel erger. Alles wat hij zich kon voorstellen dat bij hen van nature kwam, was geweld. Het idee was volkomen weerzinwekkend. Hij voelde zich smerig als hij er alleen maar aan dacht.", "Er kwam maar geen eind aan de daken. Het ene op, het andere af. Sluipen over nokken, aan weerszijden een glibberige voet, schuifelen over richels, klauteren over verbrokkelende stukken muur. Af en toe keek Logen even op en had dan een duizelingwekkend uitzicht over de uitgestrekte massa vochtige dakleien, gebutste pannen en oud lood naar de verre muur van de Agriont, soms zelfs de stad daarachter. Het zou bijna vredig zijn geweest als Ferro er niet was geweest, die snel en met zekere passen doorliep, tegen hem vloekte en hem meetrok, hem geen tijd gaf om na te denken over het uitzicht, over de zenuwslopende diepten onder hen, of over de zwarte gestalten, die ongetwijfeld nog altijd naar hen op zoek waren.", "Een van haar mouwen was er tijdens de gevechten half afgescheurd en flapperde om haar pols, en ze had er kennelijk last van tijdens het klimmen. Ze grauwde toen ze de mouw er bij de schouder helemaal afscheurde. Logen glimlachte in zichzelf toen hij zich herinnerde hoeveel moeite Bayaz had gedaan om haar oude stinkende lompen te vervangen door nieuwe kleren. Nu was ze vuiler dan ooit. Haar hemd was doorweekt, het zat vol bloed en vuil van de daken. Ze keek over haar schouder en zag hem kijken. \u2018Lopen, roze,\u2019 siste ze hem toe.", "\u2018Je ziet toch geen kleuren?\u2019 Ze klom door en negeerde hem, zwaaide om een rokende schoorsteen heen en schoof op haar buik over de vuile dakpannen, tot op een smalle richel tussen twee daken. Logen krabbelde achter haar aan. \u2018Helemaal geen kleuren.\u2019", "\u2018Nou en?\u2019 zei ze.", "\u2018Waarom noem je me dan roze?\u2019", "Ze keek om. \u2018Ben je roze?\u2019", "Logen keek naar zijn onderarmen. Behalve de verkleurde blauwe plekken, rode krassen en blauwe aderen waren ze min of meer roze, moest hij toegeven. Hij fronste zijn voorhoofd.", "\u2018Dacht ik al.\u2019 Ze liep weg tussen de daken, recht naar het uiteinde van het gebouw, en keek turend omlaag. Logen volgde haar en boog zich voorzichtig over de rand. Er liepen een paar mensen door het laantje beneden. Ver beneden, en er was geen weg omlaag. Ze zouden moeten omkeren. Ferro was alweer weggelopen.", "De wind blies langs Logens gezicht. Ferro's voet stampte op de rand van het dak, en toen hing ze in de lucht. Zijn mond viel open toen hij haar zag wegvliegen, met gekromde rug en maaiende armen en benen. Ze landde op een plat dak van grijs lood met groen mos, rolde om en kwam soepel overeind.", "Logen likte over zijn lippen en wees op zijn borst. Ze knikte. Het platte dak was tien voet lager, maar er was misschien zo'n twintig voet ruimte tussen hem en dat dak, en het was een heel eind naar beneden. Hij ging langzaam achteruit om een goede aanloop te kunnen nemen. Hij haalde een paar keer diep adem en deed even zijn ogen dicht.", "Het zou perfect zijn, ergens, als hij viel. Geen liederen, geen verhalen. Alleen maar een bloedvlek ergens op straat. Hij begon te rennen, met zijn voeten bonkend op de stenen. De lucht floot door zijn mond, plukte aan zijn gescheurde kleding. Het platte dak vloog op hem af. Hij landde met een dreun, rolde om zoals Ferro had gedaan en stond naast haar op. Hij leefde nog.", "\u2018Hah!\u2019 schreeuwde hij. \u2018Wat dacht je daarvan?\u2019", "Er klonk gekraak, en gekreun, en toen gaf het dak onder Logens voeten mee. Wanhopig graaide hij naar Ferro toen hij viel, maar zij schoof hulpeloos achter hem aan. Hij tuimelde een misselijkmakend moment jammerend door de lucht, grabbelend naar niets, en belandde met een dreun op zijn rug.", "Logen hoestte in het verstikkende stof, schudde zijn hoofd, verschoof pijnlijk. Hij lag in een kamer, waar het inktzwart was na het felle licht buiten. Er filterde stof omlaag door het licht uit het rafelige gat in het dak boven hem. Er lag iets zachts onder hem. Een bed. Het was half ingestort en stond scheef, en er lagen brokken pleisterwerk op de dekens. Er lag ook iets over zijn benen. Ferro. Hij lachte snuivend. Weer eens in bed met een vrouw, eindelijk. Helaas was het niet helemaal zoals hij had gehoopt.", "\u2018Stomme roze klootzak!\u2019 grauwde ze terwijl ze van hem af klauterde en naar de deur liep. Stukken hout en pleisterwerk vielen van haar stoffige rug. Ze trok aan de deurknop. \u2018Op slot! Het is\u2026\u2019 Logen rende langs haar heen, rukte de deur uit de scharnieren en dook ermee de gang in.", "Ferro sprong over hem heen. \u2018Opstaan, roze, opstaan!\u2019 Een handig uitziend stuk hout had van de deurpost losgelaten, met een paar spijkers die uit het uiteinde staken. Logen griste het mee. Hij krabbelde overeind, liep een paar struikelende passen door de gang en kwam bij een kruising. Een schemerige gang strekte zich naar beide kanten uit. Raampjes wierpen scherpe vierkanten licht op de donkere vloermat. Hij wist niet welke kant Ferro op was gegaan. Hij ging rechtsaf, in de richting van een trap.", "Een gestalte kwam behoedzaam sluipend door de schemerige gang op hem af. Lang en mager, als een zwarte spin in het donker. Een beetje licht scheen op felrood haar.", "\u2018Jij weer,\u2019 zei Logen. Hij woog het stuk hout op zijn hand.", "\u2018Inderdaad. Ik weer.\u2019 Er klonk een rinkelend geluid, hij zag een flits van metaal in het donker. Logen voelde dat het stuk hout uit zijn hand werd getrokken, zag het over de schouder van de vrouw vliegen en door de gang wegstuiteren. Weer ongewapend, maar ze gaf hem geen tijd om zich daar druk over te maken. Ze had iets in haar hand, iets wat leek op een mes, en ze gooide het naar hem toe. Hij dook ineen en het suisde langs zijn oor, maar toen bewoog ze haar andere arm en iets raakte hem in zijn gezicht, net onder zijn oog. Hij viel achterover tegen de muur en probeerde te begrijpen wat voor magie hier werd gebruikt.", "Het leek op een metalen kruis, het ding in haar hand: drie kromme lemmeten, een ervan met een haak aan het uiteinde. Een ketting liep van een ring in het handvat naar haar mouw, waar hij in verdween.", "Het mesding sprong naar voren en miste Logens gezicht op een haar na toen hij wegdook. Het vonkte toen het langs de muren ketste en belandde soepel weer in haar hand. Ze liet het vallen, bungelend aan de ketting, ratelend tegen de vloer, springend en dansend naar hem toe terwijl ze langzaam naar voren kwam. Ze gaf een ruk met haar pols en het ding schoot weer naar Logen toe, striemde over zijn borst toen hij het probeerde te ontwijken, en druppels bloed spatten tegen de muur.", "Hij dook op haar af, maar zijn uitgestoken armen vonden niets. Er klonk geratel en hij voelde dat zijn voet onder hem vandaan werd getrokken, dat zijn enkel pijnlijk werd verdraaid en werd gegrepen door de ketting. Hij kwam op zijn buik terecht en begon zich op te duwen. De ketting ging onder zijn hals door. Hij had er net zijn hand achter toen de ketting straktrok. De vrouw zat boven op hem, hij voelde haar knie in zijn rug drukken, hoorde haar adem door haar masker sissen toen ze trok, en de ketting werd almaar strakker en beet in zijn handpalm.", "Logen gromde, krabbelde op zijn knie\u00ebn, kwam onvast overeind. De vrouw zat nog steeds op zijn rug, met al haar gewicht op zijn lichaam, en trok zo hard mogelijk aan de ketting. Logen maaide met zijn vrije hand in het rond, maar hij kon niet bij haar komen, kon haar niet van zich af gooien; ze leek wel een zeepok, zo vast zat ze. Hij kon nu amper nog ademen. Hij wankelde een paar passen naar voren en viel toen achterover.", "\u2018Uurgh,\u2019 zuchtte de vrouw in zijn oor toen hij haar met zijn gewicht tegen de grond plette. De ketting ging even slaphangen, en Logen wist hem los te krijgen en eronderuit te schuiven. Vrij. Hij rolde om en greep met zijn linkerhand de hals van de vrouw vast, begon te knijpen. Ze schopte hem met haar knie, maaide naar hem met haar vuisten, maar zijn gewicht lag boven op haar en haar afweer was zwak. Ze grauwden en hijgden met schorre stem tegen elkaar, dierlijke geluiden, met hun gezicht vlak bij elkaar. Een paar bloeddruppels dropen uit de snee in zijn wang en belandden op haar masker. Ze stak haar hand op en graaide naar zijn gezicht, duwde zijn hoofd achterover. Haar vinger kwam in zijn neus terecht.", "\u2018Aargh!\u2019 schreeuwde hij. De pijnscheut trok door zijn hoofd omhoog. Hij liet haar los en kwam met een hand tegen zijn gezicht gedrukt overeind. Zij krabbelde hoestend op en schopte hem in zijn ribben, waardoor hij dubbelklapte, maar hij had de ketting nog vast en gaf er een ruk aan. Haar arm werd plotseling naar voren getrokken en ze slaakte een kreet toen ze recht op hem af vloog. Zijn knie kwam in haar zij terecht en perste de lucht uit haar longen. Logen greep de kraag van haar hemd, tilde haar half van de vloer en smeet haar de trap af.", "Ze rolde en stuiterde omlaag, kwam schuivend tot stilstand vlak bij de onderste trede. Logen kwam in de verleiding achter haar aan te gaan en de klus af te maken, maar hij had geen tijd. Ze was niet alleen. Hij draaide zich om en hobbelde met zijn verdraaide enkel vloekend de andere kant op.", "Overal rondom hoorde hij geluiden, galmend door de gang van wie weet waar. Gerammel en gekletter in de verte, geschreeuw en geroep. Hij staarde de duisternis in, hinkte zwetend verder, met zijn hand tegen de muur om zichzelf te ondersteunen. Hij keek om een hoek of de kust vrij was. Hij voelde iets kouds tegen zijn nek. Een mes.", "\u2018Leef je nog?\u2019 fluisterde een stem in zijn oor. \u2018Jij gaat niet zo gemakkelijk dood, h\u00e8, roze?\u2019 Ferro. Hij duwde langzaam haar arm weg.", "\u2018Hoe kom je aan dat mes?\u2019 Hij wou dat hij er eentje had.", "\u2018Van hem gekregen.\u2019 Er lag een gestalte in de schaduwen bij de muur, op een mat die was doordrenkt van het bloed. \u2018Deze kant op.\u2019", "Ferro sloop voorovergebogen door de donkere gang. Hij hoorde nog altijd die geluiden beneden, naast hen, overal rondom. Ze slopen een trap af en kwamen in een schemerige gang met donkere houten panelen tegen de muren. Ferro dook van schaduw naar schaduw, heel snel. Logen kon alleen maar achter haar aan hinken, slepend met zijn been, en proberen niet te gillen van pijn telkens als hij zijn gewicht erop zette.", "\u2018Daar! Daar heb je ze!\u2019 Gestalten in de schemerige gang achter hen. Hij draaide zich om om te vluchten, maar Ferro stak haar arm uit. Er kwamen er nog meer van de andere kant. Links van hen was een grote deur die op een kiertje openstond.", "\u2018Hier naar binnen!\u2019 Logen duwde de deur open en Ferro schoot achter hem aan. Er stond een zwaar meubelstuk naast, een groot kastachtig ding met planken vol borden. Logen greep het uiteinde en sleepte het voor de deur. Een paar borden vielen naar beneden en braken op de vloer aan stukken. Hij zette zijn rug ertegenaan. Dat zou ze in ieder geval een tijdje moeten ophouden.", "Een grote kamer met een hoog, gewelfd plafond. Twee enorme ramen namen het grootste deel van een muur met houten panelen in beslag, en ertegenover was een grote open haard. Een lange tafel stond in het midden, met tien stoelen aan elke kant, gedekt met borden en kaarsenstandaards. Een eetzaal, en er was maar \u00e9\u00e9n ingang. En uitgang.", "Logen hoorde gedempt geschreeuw aan de andere kant van de deur. De grote kast wiebelde tegen zijn rug. Een volgend bord viel van de plank, stuiterde op zijn schouder en ging aan gruzelementen op de stenen tegels, waardoor de stukken alle kanten op spatten.", "\u2018Fijn plan, verdomme,\u2019 grauwde Ferro. Logens voeten gleden weg terwijl hij probeerde de wankele kast overeind te houden. Ze rende naar het dichtstbijzijnde venster, peuterde aan de metalen randen rondom de kleine ruitjes, groef erin met haar nagels, maar er was geen weg naar buiten.", "Logens oog viel ergens op. Een oud slagzwaard, dat voor de sier aan de schoorsteen was gehangen. Een wapen. Hij gaf nog een laatste zet tegen de kast en rende ernaartoe, greep het lange gevest in beide handen en rukte het uit de beugel. Het was bot als een ploeg en de zware kling zat vol roestvlekken, maar het was nog altijd stevig. Een klap daarmee zou een man misschien niet in twee\u00ebn hakken, maar hij zou beslist tegen de grond gaan. Hij draaide zich nog net op tijd om om de kast te zien kantelen en borden op de stenen vloer te zien vallen.", "Zwarte gestalten, gemaskerde figuren, stormden de kamer in. Degene vooraan had een scherp uitziende bijl, de tweede een kort zwaard. De man achter hem had een donkere huid en gouden ringen in zijn oren. Hij had in beide handen een lang, krom mes.", "Die wapens waren niet bedoeld om iemand mee op zijn hoofd te slaan, behalve misschien als je zijn hersens er meteen uit wilde hakken. Blijkbaar waren ze niet langer van plan gevangenen te nemen. Dodelijke wapens, bedoeld om te doden. Nou, des te beter, dacht Logen. Als je \u00e9\u00e9n ding over Logen Negenvinger wilt zeggen, slechts \u00e9\u00e9n ding, zeg dan dat hij dodelijk is. Hij bekeek de zwartgemaskerde mannen die over de omgevallen kast klommen en zich behoedzaam langs de andere muur verspreidden. Hij keek naar Ferro, met haar tanden ontbloot, een mes in de hand en fonkelende gele ogen. Hij streek over het gevest van zijn gestolen zwaard; zwaar en bruut. Precies het juiste gereedschap voor de klus, voor \u00e9\u00e9n keer.", "Hij dook op het dichtstbijzijnde masker af, brullend uit volle borst terwijl hij het zwaard boven zijn hoofd rondzwaaide. De man probeerde weg te duiken, maar de punt van het zwaard raakte zijn schouder en hij vloog door de lucht. Een ander sprong achter hem op, hakkend met zijn bijl. Logen ging struikelend achteruit en slaakte een kreet toen zijn gewicht op zijn gewonde enkel terechtkwam.", "Hij maaide om zich heen met het grote zwaard, maar het waren er te veel. Een van hen krabbelde over de tafel en kwam tussen Ferro en hem terecht. Iets raakte hem in zijn rug en hij struikelde, draaide, gleed uit, haalde uit met het zwaard en raakte iets zachts. Iemand gilde, maar toen kwam de kerel met de bijl weer op hem af. Alles was een chaos van maskers en ijzer, kletterende wapens, vloeken en kreten en gehijg.", "Logen zwaaide met het zwaard maar hij was zo moe, zo gewond, had zoveel pijn. Het zwaard was zwaar en werd almaar zwaarder. Het masker sprong opzij en zijn roestige wapen kletste tegen de muur, sloeg een groot stuk van een houten paneel af en beet in het pleisterwerk eronder, en door de schok verloor hij bijna het wapen.", "\u2018Oef!\u2019 bracht hij uit toen de man hem een knietje in zijn maag gaf. Iets raakte zijn been en hij viel bijna. Hij hoorde iemand achter zich schreeuwen, maar het klonk ver weg. Zijn borst deed pijn en hij had een zure smaak in zijn mond. Er zat bloed op hem. Hij zat helemaal onder. Hij kon amper ademhalen. Het masker stapte glimlachend naar voren; hij scheen de overwinning te ruiken. Logen sprong achteruit naar de open haard, zijn voet gleed weg en hij kwam op zijn knie terecht.", "Aan alles komt een eind.", "Hij kon het oude zwaard niet meer optillen. Hij had geen kracht meer over. Niets. De kamer begon wazig te worden.", "Aan alles komt een eind, maar sommige dingen blijven alleen maar stil liggen, vergeten\u2026", "Er kwam een kil gevoel op in Logens maag, een gevoel dat hij al heel lang niet meer had gehad. \u2018Nee,\u2019 fluisterde hij. \u2018Ik was van je verlost.\u2019 Maar het was te laat. Te laat\u2026", "\u2026 Er zat bloed op hem, maar dat was goed. Er was altijd bloed. Maar hij lag op zijn knie\u00ebn, en dat was niet goed. De Bloedige Negen knielt voor niemand. Zijn vingers zochten de spleten tussen de stenen van de open haard, ertussen wroetend als oude boomwortels, en trokken ze omhoog. Zijn been deed pijn en hij glimlachte. Pijn was brandstof voor vuur. Er bewoog iets voor hem. Gemaskerde mannen. Vijanden.", "Lijken, dus.", "\u2018Je bent gewond, Noordman!\u2019 De ogen van de dichtstbijzijnde fonkelden boven zijn masker, en het glanzende blad van zijn bijl danste door de lucht. \u2018Wil je het al opgeven?\u2019", "\u2018Gewond?\u2019 De Bloedige Negen gooide zijn hoofd in zijn nek en lachte. \u2018Ik zal je eens laten zien wat gewond is!\u2019 Hij sprong naar voren, dook als een glibberige vis in de rivier onder de bijl door en zwaaide het logge zwaard in een grote, lage cirkel rond. Het raakte met veel gekraak de knie van de man en brak die de verkeerde kant op, hakte in zijn andere been en sloeg het onder hem vandaan. Hij slaakte een gedempte kreet toen hij achteroverviel en ronddraaide in de lucht, met flapperende, gebroken benen.", "Iets groef in de rug van de Bloedige Negen, maar hij voelde geen pijn. Het was een teken. Een boodschap in een geheime taal, die alleen hij kon begrijpen. Die zei hem waar de volgende dode man stond. Hij draaide zich abrupt om en het zwaard volgde in een woeste, prachtige, onweerstaanbare boog. Het raakte iemand in zijn maag, vouwde hem dubbel, duwde hem omver en smeet hem door de lucht. Hij stuiterde tegen de muur naast de haard en viel in een wolk van gebroken pleisterwerk op de vloer.", "Een mes zoefde, siste, kwam met een vochtige plof diep in de schouder van de Bloedige Negen terecht. De zwarte, met de ringen in zijn oren. Hij had het mes gegooid. Hij stond aan de andere kant van de tafel te glimlachen, blij met zijn worp. Een vreselijke vergissing. De Bloedige Negen ging op hem af. Een volgend mes flitste langs, kletterde tegen de muur. Hij sprong over de tafel, en het zwaard volgde.", "De donkere man dook onder zijn eerste felle zwaai door, en onder de tweede. Snel en sluw, maar niet sluw genoeg. De derde klap raakte hem in zijn zij. Een schampslag. Alleen maar een knabbeltje. Het brak alleen zijn ribben en dwong hem schreeuwend op zijn knie\u00ebn. De laatste was beter, een cirkel van vlees en ijzer die hem in zijn mond raakte en zijn halve hoofd afhakte, waardoor het bloed in een fontein tegen de muur spatte. De Bloedige Negen trok het mes uit zijn schouder en smeet het op de grond. Bloed stroomde uit de wond, doorweekte zijn hemd en maakte een grote, mooie, warme rode vlek.", "Hij dook ineen en vervaagde, als bladeren die uit de boom vallen, rollend over de grond. Een man schoot langs, hakkend met een kort zwaard naar de lucht waar hij had gestaan. Voor hij zich kon omdraaien, was de Bloedige Negen bij hem, met zijn linkerhand om zijn vuisten geklemd. Hij worstelde uit alle macht, maar het had geen zin. De Bloedige Negen had een greep zo sterk als de voet van een berg, onweerstaanbaar als het getij. \u2018Sturen ze lui zoals jij om tegen mij te vechten?\u2019 Hij dreunde de man tegen de muur en kneep, verbrijzelde zijn hand rond het gevest van zijn wapen, draaide de korte kling tot die tegen zijn borst drukte. \u2018Een belediging, verdomme!\u2019 brulde hij, voor hij hem op zijn eigen zwaard spietste.", "De man schreeuwde en schreeuwde achter zijn masker, en de Bloedige Negen lachte en draaide de kling rond. Logen had misschien medelijden met hem gehad, maar Logen was ver weg en de Bloedige Negen had evenveel medelijden in zich als de winter. Minder nog. Hij stak toe en hakte, en glimlachte, het geschreeuw borrelde en stierf weg, en hij liet het lijk op de koude stenen vallen. Zijn vingers waren plakkerig van het bloed, dus hij veegde ze af aan zijn kleren, zijn armen, zijn gezicht.", "De man bij de open haard zat op de grond, slap, met zijn hoofd achterover en zijn ogen als natte stenen, starend naar het plafond. Deel van de aarde, nu. De Bloedige Negen hakte zijn gezicht aan repen met zijn zwaard, gewoon voor de zekerheid. Beter om er zeker van te zijn. Degene met de bijl kroop naar de deur, sleepte zijn benen in een vreemde stand over de stenen achter zich aan, de hele weg hijgend en jammerend.", "\u2018Stil maar.\u2019 Het zware wapen kraakte achter op de schedel van de man en sproeide zijn bloed over de stenen.", "\u2018Meer,\u2019 fluisterde hij. De kamer draaide om hem heen terwijl hij op zoek ging naar het volgende slachtoffer. \u2018Meer!\u2019 brulde hij, en hij lachte, en de muren lachten, en de lijken lachten met hem mee. \u2018Waar is de rest?\u2019", "Hij zag een vrouw met een donkere huid, een bloedende snee in haar gezicht en een mes in haar hand. Ze zag er niet zo uit als de anderen, maar zij was ook goed. Hij glimlachte, sloop naar voren, tilde het zwaard met beide handen op. Ze stapte achteruit, hield hem in de gaten, hield de tafel tussen hen in, met harde gele ogen als die van een wolf. Een klein stemmetje fluisterde hem in dat ze aan zijn kant stond. Jammer dan.", "\u2018Noorderling, h\u00e8?\u2019 vroeg een enorme gestalte in de deuropening.", "\u2018Ja. Wie wil dat weten?\u2019", "\u2018De Stenensplijter.\u2019", "Deze was groot, heel groot, en taai, en woest. Je kon het aan hem zien toen hij met zijn grote laars de kast aan de kant schoof en knerpend over de kapotte borden naar voren stapte. Het betekende echter minder dan niks voor de Bloedige Negen; hij was gemaakt om zulke mannen te breken. Tul Duru Donderkop was groter geweest. Rudd Drieboom was taaier geweest. Zwarte Douw was twee keer zo woest geweest. De Bloedige Negen had hen gebroken, en nog veel meer mannen. Hoe groter, hoe taaier, hoe woester een tegenstander was, hoe erger hij gebroken zou worden.", "\u2018Stenenschijter?\u2019 lachte de Bloedige Negen. \u2018Nou en, man! Je bent de volgende die eraan gaat, niks meer!\u2019 Hij stak zijn linkerhand op, besmeurd met rood bloed, zijn drie vingers uitgespreid, grijnzend door de spleet waar zijn middelvinger vroeger zat, heel lang geleden. \u2018Ze noemen mij de Bloedige Negen.\u2019", "\u2018Dah!\u2019 De Stenensplijter rukte zijn masker af en smeet het op de grond. \u2018Leugenaar! Er zijn meer dan genoeg kerels in het noorden die een vinger zijn kwijtgeraakt. Dat zijn niet allemaal Negenvingers!\u2019", "\u2018Nee. Alleen ik.\u2019", "Dat grote gezicht vertrok van woede. \u2018Smerige leugenaar! Denk je dat je de Stenensplijter bang kunt maken met een naam die niet van jou is? Ik zal je een nieuwe bilspleet geven, worm! Ik zal het bloedige kruis in je kerven! Ik stop je terug in de modder, jij laffe, smerige leugenaar!\u2019", "\u2018Mij vermoorden?\u2019 De Bloedige Negen lachte harder dan ooit. \u2018\u00cdk doe hier het moorden, stommeling!\u2019", "De tijd van praten was voorbij. Stenensplijter kwam op hem af met een bijl in de ene hand en een strijdvlegel in de andere; grote, zware wapens, al bleek hij er snel mee te zijn. De vlegel zwaaide naar voren en sloeg een groot gat in het glas van een van de ramen. De bijl kwam omlaag en kliefde de tafel, waardoor de borden opsprongen en de kandelaars omvielen. De Bloedige Negen dook opzij en wachtte zijn kans af.", "De strijdvlegel miste zijn schouder op een haar na toen hij over de tafel rolde, brak een van de grote platte stenen op de vloer, spleet die doormidden zodat de stukken in het rond vlogen. Stenensplijter brulde, zwaaide met zijn wapens, hakte een stoel aan puin, sloeg een stuk steen uit de open haard, maakte een diepe kerf in de muur. Zijn bijl bleef even vastzitten in het hout, en het zwaard van de Bloedige Negen suisde naar voren, brak het handvat in versplinterde stukken en liet de Stenensplijter staan met een gebroken stok in zijn klauw. Hij smeet die weg en bracht de vlegel omhoog, kwam nog sneller op hem toe en zwaaide het wapen met woest gebrul rond.", "Het wapen zeilde over, en het zwaard van de Bloedige Negen ving het net onder de kop op, rukte het uit die grote hand. De vlegel draaide door de lucht en vloog een hoek in, maar de Stenensplijter zette door, met zijn grote handen uitgestoken. Te dichtbij nu om het oude zwaard te gebruiken. Stenensplijter glimlachte toen hij zijn reusachtige armen om de Bloedige Negen sloot, hem stevig omhelsde, hem vasthield. \u2018Hebbes!\u2019 riep hij toen hij begon te knijpen.", "Een grote vergissing. Je kunt beter een brandend vuur omhelzen.", "Krak!", "De Bloedige Negen ramde met zijn voorhoofd tegen zijn mond. Hij voelde de greep van de Stenensplijter wat slapper worden en kronkelde met zijn schouders, maakte ruimte, kruipend, gravend als een mol in zijn tunnel. Hij zwaaide zijn hoofd zo ver mogelijk naar achteren. De aanval van een bok. De tweede kopstoot verbrijzelde de neus van de Stenensplijter. Hij gromde, en de grote armen verloren nog wat meer grip. De derde brak zijn jukbeen. De armen zakten naar beneden. De vierde brak zijn zware kaak. Nu hield de Bloedige Negen h\u00e9m omhoog, glimlachend terwijl hij met zijn voorhoofd tegen dat gebroken gezicht beukte. Als een specht, klop, klop, klop. Vijf, zes, zeven. Acht. Er klonk een tevredenstellend ritme van brekende gezichtsbeenderen. Negen, en hij liet de Stenensplijter vallen. Hij zakte opzij en stortte op de vloer, terwijl het bloed uit zijn verwoeste gezicht gutste.", "\u2018Hoe vond je dat?\u2019 lachte de Bloedige Negen, die bloed uit zijn ogen veegde en het levenloze lichaam van de Stenensplijter een paar trappen gaf. De kamer draaide om hem heen en hij lachte, lachte. \u2018Hoe vond je\u2026 godver\u2026\u2019 Hij struikelde, knipperde met zijn ogen, duizelig, het haardvuur sputterde. \u2018Nee\u2026 nog niet\u2026\u2019 Hij viel op zijn knie\u00ebn. Nog niet. Er was nog meer te doen. Altijd meer te doen.", "\u2018Nog niet,\u2019 grauwde hij, maar hij had geen tijd meer\u2026", "\u2026 Logen schreeuwde. Hij viel neer. Pijn, overal. Zijn benen, zijn schouder, zijn hoofd. Hij jammerde tot het bloed in zijn keel bleef steken, toen hoestte en hijgde hij en rolde om, krabbelend over de vloer. De wereld was een wazige veeg. Hij gorgelde bloed op en het liep over zijn kin, waardoor hij weer even adem kreeg om te gaan jammeren.", "Een hand sloeg over zijn mond. \u2018Hou op met janken, roze! Nu, hoor je me?\u2019 Een stem, die dringend in zijn oor fluisterde. Vreemde, harde stem. \u2018Hou op met janken, anders laat ik je achter! E\u00e9n kans!\u2019 De hand verdween. De lucht floot tussen zijn opeengeklemde tanden door in een hoge, jammerende kreun, maar niet te luid.", "Een hand omklemde zijn pols, trok zijn arm omhoog. Hij hijgde toen zijn schouder werd uitgerekt en hij over iets hards werd gesleept. Een marteling. \u2018Sta op, klootzak, ik kan je niet dragen! Kom op, nu! E\u00e9n kans, begrepen?\u2019", "Hij werd langzaam opgetild en probeerde te helpen met zijn benen. Zijn adem floot en klikte in zijn keel, maar hij kon het. Linkervoet, rechtervoet. Makkelijk. Zijn knie zakte door en een stekende pijn trok door zijn been. Hij schreeuwde weer en viel, lag op de vloer. Beter stil blijven liggen. Ogen dicht.", "Hij kreeg een harde mep in zijn gezicht, en toen nog eens. Hij gromde. Iets schoof onder zijn armen, begon hem overeind te trekken.", "\u2018Kom op, roze! Opstaan, anders laat ik je achter. E\u00e9n kans, hoor je?\u2019", "Adem in, adem uit. Linkervoet, rechtervoet.", "Langvoet ijsbeerde en tobde, eerst met zijn vingers trommelend op zijn armleuning, toen tellend op zijn vingers, hoofdschuddend en zeurend over getijden. Jezal hield zijn mond en hoopte tegen alle verwachting in dat de twee wilden misschien waren verdronken in de gracht en dat het hele avontuur nu niet door zou gaan. Er zou nog meer dan genoeg tijd zijn om naar Angland te gaan. Misschien was nog niet alles verloren\u2026", "Hij hoorde de deur achter zich opengaan, en al zijn dromen vielen aan duigen. De ellende omhulde hem weer, maar die werd snel vervangen door afgrijzen en verbazing toen hij zich omdraaide.", "Twee afgeragde figuren stonden in de deuropening, onder het bloed en vuil. Demonen, ongetwijfeld, uit de poort van de hel gestapt. De Gurkense vrouw vloekte terwijl ze de kamer in stapte. Negenvinger had een arm om haar schouders geslagen, en de andere bungelde langs zijn lichaam terwijl het bloed van zijn vingers droop. Zijn hoofd hing omlaag.", "Ze wankelden samen een stap of twee verder, maar toen bleef de voet van de struikelende Noordman achter een stoelpoot haken en tuimelden ze op de vloer. De vrouw grauwde en duwde zijn slappe arm van zich af, schoof hem ruw opzij en kwam overeind. Negenvinger rolde langzaam om, kreunde, en een diepe snee in zijn schouder sprong weer open, zodat er bloed op het tapijt lekte. Het was rood in die snee, als vers vlees bij de slager. Jezal slikte vol afgrijzen, maar tegelijkertijd gefascineerd.", "\u2018Alle goden!\u2019", "\u2018We zijn aangevallen.\u2019", "\u2018Wat?\u2019", "\u2018Door wie?\u2019", "Een vrouw stapte omzichtig om de deurpost heen. Ze had rood haar, was helemaal in het zwart gekleed en droeg een masker. Een practicus, vertelde Jezals verdoofde brein hem, maar hij begreep niet waarom ze zo toegetakeld was of waarom ze zo hinkte. Een ander kwam achter haar aan, een man, gewapend met een groot zwaard.", "\u2018Je komt met ons mee,\u2019 zei de vrouw.", "\u2018Dwing me maar!\u2019 Maljinn spuugde naar haar. Jezal was geschokt te zien dat ze ineens een mes in haar hand had, en nog wel een bloedig mes. Ze zou niet gewapend moeten zijn! Niet hier!", "Hij besefte stompzinnig dat hij zelf ook een zwaard had. Natuurlijk had hij dat. Hij klungelde met het gevest en trok het, met de vage bedoeling om die Gurkense duivelin met het platte deel ervan op haar kop te slaan, zodat ze geen schade meer kon aanrichten. Als de Inquisitie haar wilde hebben, konden ze haar krijgen, en de rest ook. Helaas vatten de practici het verkeerd op.", "\u2018Laat vallen,\u2019 siste de roodharige vrouw, die met samengeknepen ogen naar hem loerde.", "\u2018Geen sprake van!\u2019 zei Jezal, ongelooflijk beledigd dat ze misschien wel dacht dat hij aan de kant van die schurken stond.", "\u2018Eh\u2026\u2019 zei Quai.", "\u2018Aaargh,\u2019 kreunde Negenvinger, die een bloedige handvol tapijt vastgreep en het naar zich toe trok, zodat de tafel omhoogkwam.", "Een derde practicus sloop naar binnen, om de roodharige vrouw heen, met een zware strijdvlegel in zijn gehandschoende vuist. Een onplezierig uitziend wapen. Jezal kon niet voorkomen dat zijn verbeelding hem voorschotelde wat voor effect het op zijn schedel zou hebben als het in woede werd gehanteerd. Hij streek onzeker over het gevest van zijn zwaard en voelde een vreselijke behoefte aan iemand die hem zou vertellen wat hij moest doen.", "\u2018Met ons mee,\u2019 zei de vrouw nog eens, terwijl haar twee vrienden langzaam verder de kamer in kwamen.", "\u2018O jee,\u2019 mompelde Langvoet, die dekking zocht achter de tafel.", "Toen knalde de badkamerdeur open tegen de muur. Bayaz stond spiernaakt en druipend van het sop in de deuropening. Zijn trage blik vond als eerste Ferro, die boos keek met haar mes in de hand, toen Langvoet die zich achter de tafel verstopte, Jezal met getrokken zwaard, Quai die met zijn mond open stond, Negenvinger die bloederig languit op de grond lag, en uiteindelijk de drie gemaskerde gestalten met hun wapens in de aanslag.", "Er viel een bezwangerde stilte.", "\u2018Wat moet dit verdomme voorstellen?\u2019 brulde hij terwijl hij naar het midden van de kamer beende. Het water droop uit zijn baard, door de warrige witte haren op zijn borst en van zijn bungelende klokkenspel. Het was een vreemde aanblik. Een naakte oude man tegenover drie gewapende practici van de Inquisitie. Belachelijk, maar toch lachte niemand. Er was iets vreemd angstaanjagends aan hem, ook al was hij naakt en kletsnat. De practici schoven verward achteruit, misschien zelfs bang.", "\u2018Jullie gaan met ons mee,\u2019 herhaalde de vrouw, hoewel er een beetje twijfel in haar stem doorklonk. Een van haar metgezellen stapte behoedzaam in Bayaz\u2019 richting.", "Jezal kreeg een vreemd gevoel in zijn buik. Een getrek, een gezuig, een leeg, misselijk gevoel. Net als op de brug, in de schaduw van het Huis van de Maker. Alleen erger. Het gezicht van de tovenaar was vreselijk hard geworden. \u2018Mijn geduld is op.\u2019", "Als een fles die van grote hoogte was laten vallen, barstte de dichtstbijzijnde practicus uit elkaar. Er klonk geen donderklap, alleen wat zacht geslurp. Het ene moment liep hij met getrokken zwaard op de oude man af, helemaal aan \u00e9\u00e9n stuk. Het volgende lag hij in duizend flarden. Iets onbekends smakte vochtig tegen het pleisterwerk naast Jezals hoofd. Zijn zwaard viel kletterend op de vloerplanken.", "\u2018Je zei?\u2019 gromde de Eerste van Magi\u00ebrs.", "Jezals knie\u00ebn knikten. Zijn mond hing open. Hij voelde zich duizelig, misselijk en vreselijk leeg vanbinnen. Er zaten bloeddruppels op zijn gezicht, maar hij durfde niet in beweging te komen om ze af te vegen. Hij staarde naar de naakte oude man en kon zijn ogen niet geloven. Het leek wel alsof hij een vriendelijke oude baviaan binnen een tel had zien veranderen in een brute moordenaar, zonder ook maar de geringste aarzeling.", "De roodharige vrouw bleef nog even staan, besmeurd met bloed en stukken vlees en bot, haar ogen zo groot als twee soepborden, en toen begon ze langzaam achteruit te schuifelen naar de deur. De andere volgde haar en struikelde bijna over Negenvingers voet in zijn haast om weg te komen. Alle anderen bleven stilstaan als standbeelden. Jezal hoorde snelle voetstappen in de gang buiten toen de twee practici begonnen te rennen voor hun leven. Hij benijdde hen bijna. Zij, zo scheen het, zouden ontkomen. Hij zat in deze nachtmerrie vast.", "\u2018We moeten weg, nu!\u2019 blafte Bayaz, grimassend alsof hij pijn had. \u2018Zodra ik mijn broek aan heb. Help hem, Langvoet!\u2019 schreeuwde hij achterom. Voor eenmaal wist de navigator niet wat hij moest zeggen. Hij knipperde met zijn ogen, kwam achter de tafel vandaan en bukte bij de bewusteloze Noordman. Hij scheurde een stuk van zijn gerafelde hemd af om als verband te gebruiken en aarzelde fronsend, alsof hij niet wist waar hij moest beginnen.", "Jezal slikte. Hij had zijn zwaard weer in zijn hand, maar hij leek niet de kracht te hebben het weg te stoppen. Stukjes van de ongelukkige practicus lagen verspreid door de kamer, vastgeplakt aan de muren, het plafond, de mensen. Jezal had nog nooit eerder een man zien sterven, laat staan op zo'n afgrijselijke en onnatuurlijke manier. Hij nam aan dat hij vervuld zou moeten zijn van afgrijzen, maar in plaats daarvan voelde hij zich ongelooflijk opgelucht. Zijn zorgen leken nu nogal kleine dingen.", "Hij leefde tenminste nog."], "Text/chap45.html": ["De riemen die we hebben", "Glokta stond in de lange gang, leunde op zijn wandelstok en wachtte. Aan de andere kant van de deur hoorde hij verhitte stemmen.", "\u2018Ik zei: geen bezoek!\u2019", "Hij zuchtte. Hij had wel wat beters te doen dan hier te staan met zijn pijnlijke been, maar hij had zijn woord gegeven en was van plan zich eraan te houden. Een kleine, onopvallende gang in een klein, onopvallend huis tussen vele honderden andere precies dezelfde huizen. De hele wijk was pas gebouwd, met huizen in de nieuwe stijl: half van hout, drie verdiepingen, goed voor een gezin en misschien een paar bedienden. Honderden huizen, allemaal min of meer gelijk. Huizen voor de rijke burgers. De nieuwe rijken. Omhooggevallen burgers, zou Sult ze waarschijnlijk noemen. Bankiers, kooplieden, ambachtslui, winkeleigenaren, klerken. Misschien af en toe de stadsvilla van een succesvolle herenboer, zoals deze hier.", "De stemmen waren nu stilgevallen. Glokta hoorde beweging, wat gerinkel van glas, en toen ging de deur op een kier open en tuurde de bediende naar buiten. Een lelijk meisje met grote, waterige ogen. Ze zag er angstig en schuldbewust uit. Maar ach, dat ben ik gewend. Iedereen lijkt angstig en schuldig als de Inquisitie in de buurt is.", "\u2018Ze kan u nu ontvangen,\u2019 mompelde het meisje. Glokta knikte en schuifelde langs haar heen de kamer in.", "Hij had vage herinneringen aan een verblijf bij Wests gezin, een week of twee in een zomer in Angland, misschien al meer dan tien jaar geleden, hoewel het er eerder honderd leken. Hij herinnerde zich dat hij met West had geschermd in de tuin bij hun huis, dat hij iedere dag in het oog werd gehouden door een donkerharig meisje met een ernstig gezicht. Hij herinnerde zich de jonge vrouw die hij recent in het park had ontmoet, die hem had gevraagd hoe het met hem ging. Hij had op dat moment veel pijn gehad, had amper recht uit zijn ogen kunnen kijken, en haar gezicht was vaag in zijn herinnering. Daarom wist Glokta niet helemaal wat hij moest verwachten, maar die blauwe plekken had hij in ieder geval niet verwacht. Hij was even een beetje geschokt. Hoewel ik het goed verberg.", "Donkerpaars en bruin en geel, onder haar linkeroog, waarvan het onderste ooglid dik was, en rondom haar mondhoek. Ze had een gespleten lip met een korstje erop. Glokta wist veel over blauwe plekken, meer dan de meeste mensen. En ik denk niet dat dit door een ongelukje komt. Ze is in het gezicht geslagen, door iemand die het meende. Hij keek naar die lelijke plekken en dacht aan zijn oude vriend Collem West, die in zijn eetkamer had zitten huilen en smeken om hulp, en telde \u00e9\u00e9n plus \u00e9\u00e9n op.", "Interessant.", "Ze zat daar al die tijd, naar hem terugkijkend met haar kin omhoog en de kant van haar gezicht met de blauwe plekken naar hem toe, alsof ze hem uitdaagde er iets van te zeggen. Ze lijkt niet veel op haar broer. Helemaal niet. Ik denk niet dat zij in tranen zou uitbarsten in mijn eetkamer, of waar dan ook.", "\u2018Wat kan ik voor je doen, inquisiteur?\u2019 vroeg ze hem kil. Hij detecteerde dat ze dat inquisiteur een heel klein beetje met een dubbele tong uitsprak. Ze heeft gedronken\u2026 maar ze verbergt het goed. Niet genoeg om stompzinnig van te worden. Glokta tuitte zijn lippen. Om een of andere reden had hij het gevoel dat hij op zijn tellen moest passen.", "\u2018Ik ben hier niet uit hoofde van mijn beroep. Je broer heeft me gevraagd om\u2026\u2019", "Ze onderbrak hem onbeschoft. \u2018O ja? Echt? Dus je bent hier om te zorgen dat ik niet met de verkeerde vent neuk?\u2019 Glokta wachtte even af, liet het bezinken en begon toen zachtjes te grinniken. O, dat is geweldig! Ik geloof dat ik haar heel aardig vind! \u2018Valt er wat te lachen?\u2019 snauwde ze.", "\u2018Pardon,\u2019 zei Glokta, die zijn tranende ogen afveegde, \u2018maar ik heb twee jaar in de gevangenis van de keizer gezeten. Ik durf wel te zeggen dat als ik van het begin af aan had geweten dat het zo lang zou duren, ik een energiekere poging had gedaan om zelfmoord te plegen. Zevenhonderd dagen, min of meer, in het donker. Zo dicht bij de hel, zo dacht ik, als een levend mens kon komen. Wat ik bedoel is\u2026 als je mij wilt choqueren, zul je meer moeten doen dan grove taal bezigen.\u2019", "Glokta trakteerde haar op zijn meest weerzinwekkende, tandeloze, gestoorde glimlach. Er waren maar weinig mensen die daar lang tegen konden, maar zij wendde geen tel haar blik af. Het duurde zelfs niet lang voor ze teruglachte. Een scheve grijns, die hij merkwaardig ontwapenend vond. Een andere aanpak, misschien.", "\u2018Het feit is, je broer heeft me gevraagd te zorgen dat het je goed gaat terwijl hij weg is. Wat mij betreft mag je neuken wie je wilt, hoewel ik in het algemeen heb gemerkt dat wat de reputatie van jongedames aangaat, zo min mogelijk neuken het beste is. Het omgekeerde geldt natuurlijk voor jongemannen. Niet echt eerlijk, maar het leven is op zoveel manieren oneerlijk dat dit amper het noemen waard is.\u2019", "\u2018Huh. Daarin heb je gelijk.\u2019", "\u2018Mooi,\u2019 zei Glokta. \u2018Dan begrijpen we elkaar. Ik zie dat je blauwe plekken hebt.\u2019", "Ze haalde haar schouders op. \u2018Ik ben gevallen. Ik ben een kluns.\u2019", "\u2018Ik weet hoe je je voelt. Ik ben zo'n kluns dat ik de helft van mijn tanden eruit heb gevallen en mijn been tot nutteloze pulp heb vermalen. Kijk me nu eens, een kreupele. Ongelooflijk waar een beetje onhandigheid toe kan leiden, als er niets aan wordt gedaan. Wij klunzige types zouden de handen ineen moeten slaan, vind je ook niet?\u2019", "Ze keek hem een tijdje peinzend aan en streek over de blauwe plekken op haar kaak. \u2018Ja,\u2019 zei ze, \u2018dat denk ik ook.\u2019", "Goyles practicus, Vitari, zat onderuitgezakt in een stoel tegenover Glokta, vlak bij de enorme donkere deuren naar de werkkamer van de hoofdlector. Ze hing erin, was erin gegoten, lag eroverheen gedrapeerd als een natte doek, met haar lange ledematen uitgestrekt en haar hoofd achterover. Haar geloken blik gleed af en toe traag door de gang en rustte soms een beledigend lange tijd op Glokta. Ze draaide echter niet haar hoofd, ze bewoog geen spier, alsof de inspanning te pijnlijk zou zijn.", "En dat is waarschijnlijk ook het geval.", "Ze was overduidelijk pasgeleden betrokken geweest bij een zeer gewelddadig gevecht. Boven haar zwarte kraag zat haar hals vol blauwe plekken. Ze had er nog meer rondom haar zwarte masker, een heleboel, en een lange snee in haar voorhoofd. Een van haar slaphangende handen was in verband gepakt, en de knokkels van de andere hand waren geschaafd en zaten vol korsten. Ze heeft meer dan een paar klappen gekregen. Hard gevochten, tegen iemand die het meende.", "Het belletje sprong tinkelend heen en weer. \u2018Inquisiteur Glokta,\u2019 zei de secretaris terwijl hij zich achter zijn tafel vandaan haastte om de deur open te doen, \u2018zijne eminentie kan u nu ontvangen.\u2019", "Glokta zuchtte, gromde en hees zich met behulp van zijn stok uit zijn stoel. \u2018Succes,\u2019 zei de vrouw toen hij langshinkte.", "\u2018Wat?\u2019", "Ze knikte bijna onbespeurbaar in de richting van de werkkamer van de hoofdlector. \u2018Hij is in een pestbui vandaag.\u2019", "Toen de deur openging, kon hij de stem van Sult in de wachtkamer horen, van een gedempt gemompel ging die over in geschreeuw. De secretaris stapte met een ruk weer achteruit, alsof hij een klap in zijn gezicht had gekregen.", "\u2018Twintig practici!\u2019 krijste de hoofdlector in zijn werkkamer. \u2018Twintig! We hadden die teef nu moeten ondervragen in plaats van hier onze wonden zitten te likken! Hoeveel practici?\u2019", "\u2018Twintig, hoofdlec\u2026\u2019", "\u2018Twintig! Verdomme!\u2019 Glokta haalde diep adem en schoof door de deur. \u2018En hoeveel dood?\u2019 De hoofdlector ijsbeerde ferm over de tegelvloer van zijn reusachtige ronde werkkamer, en hij zwaaide met zijn armen. Hij was helemaal in het wit gekleed, even smetteloos als altijd. Hoewel ik geloof dat er een haartje rechtop staat, of misschien wel twee. Hij moet werkelijk woest zijn. \u2018Hoeveel?\u2019", "\u2018Zeven,\u2019 mompelde superieur Goyle, die onderdanig op zijn stoel zat.", "\u2018Een derde! Een derde! Hoeveel gewond?\u2019", "\u2018Acht.\u2019", "\u2018Het grootste deel van de rest! Tegen hoeveel?\u2019", "\u2018Al met al waren het er zes\u2026\u2019", "\u2018O ja?\u2019 De hoofdlector sloeg met zijn vuisten op tafel en boog zich over de ineenkrimpende superieur heen. \u2018Twee, had ik gehoord. Twee!\u2019 krijste hij, en hij ijsbeerde weer verder rond de tafel, \u2018en allebei wilden! Twee, heb ik gehoord! Een blanke en een zwarte, en die zwarte was een vrouw! Een vrouw!\u2019 Hij schopte woest tegen de stoel naast die van Goyle. \u2018En erger nog, er waren talloze getuigen van die afgang! Zei ik niet dat het discreet moest? Welk deel van het woord discreet begrijp je niet, Goyle?\u2019", "\u2018Maar hoofdlector, de omstandigheden maakten het onmogelijk\u2026\u2019", "\u2018Onmogelijk?\u2019 Sults krijsende stem ging nog een octaaf hoger. \u2018Onmogelijk? Hoe durf je te komen met onm\u00f3gelijk, Goyle? Ik vraag om discretie, en jij begint een verdomde slachtpartij in de halve Agriont, en op de koop toe mislukt die ook nog eens! We staan voor gek! Erger nog, we hebben ons zwak getoond! Mijn vijanden in de Gesloten Raad zullen deze farce meteen in hun voordeel gebruiken. Marovia zaait al onrust, die ouwe windhoos, jammerend over vrijheid en strakkere regels en weet ik wat! Verdomde advocaten! Als zij hun zin kregen, kregen we helemaal niks meer voor elkaar! En jij werkt eraan mee, Goyle! Ik probeer tijd te winnen en mijn verontschuldigingen aan te bieden en alles een positieve draai te geven, maar een drol is een drol, hoe je hem ook draait! Heb je enig idee van de schade die je hebt aangericht? Van de maanden werk die je ongedaan hebt gemaakt?\u2019", "\u2018Maar, hoofdlector, zijn ze nu niet uit de stad vertrokken\u2026\u2019", "\u2018Ze komen terug, stommeling! Hij heeft niet al die moeite gedaan om zomaar te vertrekken, sukkel! Ja, ze zijn weg, idioot, en ze hebben de antwoorden meegenomen! Wie ze zijn, wat ze willen, wie erachter zit! Vertrokken? Vertrokken? Verdomme, Goyle!\u2019", "\u2018Ik voel me ellendig, Eminentie.\u2019", "\u2018Je b\u00e9nt een ellendeling!\u2019", "\u2018Ik kan alleen maar mijn verontschuldigingen aanbieden.\u2019", "\u2018Je hebt geluk dat je dat niet boven een laag vuurtje doet!\u2019 sneerde Sult walgend. \u2018Ga uit mijn ogen!\u2019", "Goyle wierp een blik van intense haat op Glokta terwijl hij de kamer uit sloop. Dag, superieur Goyle, dag. De woede van de hoofdlector had niet op een waardiger kandidaat kunnen vallen. Glokta kon een heel klein glimlachje niet onderdrukken toen hij hem nakeek.", "\u2018Valt er wat te lachen?\u2019 Sults stem was ijzig terwijl hij zijn witgehandschoende hand met de fonkelende paarse steen om zijn vinger uitstak.", "Glokta bukte om de steen te kussen. \u2018Natuurlijk niet, Eminentie.\u2019", "\u2018Mooi, want er valt niks te lachen! Sleutels?\u2019 sneerde hij. \u2018Verhaaltjes? Schriftrollen? Hoe heb ik toch ooit naar dat gezwets van je kunnen luisteren?\u2019", "\u2018Ik weet het, hoofdlector, mijn verontschuldigingen.\u2019 Glokta liet zich nederig in de stoel zakken die Goyle net had verlaten.", "\u2018O, jij verontschuldigt je ook al? Iedereen verontschuldigt zich maar! Wat heb ik daaraan? Minder verontschuldigingen en meer succes, dat heb ik nodig! En dan te bedenken dat ik zulke hoge verwachtingen van je had! Maar toch, we moeten roeien met de riemen die we hebben.\u2019", "En dat betekent?Maar Glokta zweeg.", "\u2018We hebben problemen. Heel ernstige problemen, in het zuiden.\u2019", "\u2018Het zuiden, hoofdlector?\u2019", "\u2018Dagoska. De situatie daar is ernstig. Gurkense troepen stromen naar het schiereiland. Ze zijn al met tien tegen \u00e9\u00e9n in de meerderheid tegen ons garnizoen, en al onze manschappen zitten in het noorden. Er zijn nog drie regimenten van de Koninklijke Lijfwacht in Adua, maar nu de boeren rebelleren in de helft van Midderland, kunnen ze daar niet weg. Superieur Davoust hield me in wekelijkse brieven op de hoogte. Hij trad op als mijn ogen, Glokta, begrijp je dat? Hij vermoedde dat er een samenzwering gaande was in de stad. Een samenzwering met de bedoeling om Dagoska aan de Gurken uit te leveren. Drie weken geleden hielden zijn brieven op te komen, en gisteren hoorde ik dat Davoust is verdwenen. Verdwenen! Een superieur van de Inquisitie! Van de aardbodem verdwenen! Ik ben blind, Glokta. Ik tast in het duister op een zeer cruciaal moment! Ik heb daar iemand nodig die ik kan vertrouwen, begrijp je?\u2019", "Glokta's hart ging tekeer. \u2018Mij?\u2019", "\u2018O, je leert snel,\u2019 sneerde Sult. \u2018Jij bent de nieuwe superieur van Dagoska.\u2019", "\u2018Ik?\u2019", "\u2018Hartelijk gefeliciteerd met je promotie, maar vergeef me als we het feestje bewaren tot een rustiger moment! Jij, Glokta, jij!\u2019 De hoofdlector boog zich over hem heen. \u2018Ga naar Dagoska en wroet rond. Zoek uit wat er met Davoust is gebeurd. Wied de tuin daar. Graaf alle ontrouw uit. Alles en iedereen. Leg ze het vuur na aan de schenen! Ik moet weten wat daar aan de hand is, ook al moet je de gouverneur roosteren tot de reuzel eraf druipt!\u2019", "Glokta slikte. \u2018De gouverneur roosteren?\u2019", "\u2018Hoor ik hier een echo?\u2019 grauwde Sult, die zich nog verder vooroverboog. \u2018Zoek de verrotting op en snij hem uit! Hak hem af! Brand hem weg! Alles, waar dan ook! Neem zelf de leiding over de verdediging van de stad als het moet. Jij was vroeger soldaat!\u2019 Hij stak zijn hand uit en schoof een vel papier over de tafel. \u2018Dit is de promotiebrief van de koning, ondertekend door alle twaalf leden van de Gesloten Raad. Alle twaalf. Ik heb bloed moeten zweten om dit te krijgen. Binnen de stad Dagoska heb je een volmacht.\u2019", "Glokta staarde naar het document. Een enkel vel roomkleurig papier, met zwarte letters en een enorm rood zegel onderaan.Ondergetekenden verlenen de trouwe dienaar van zijne majesteit, superieur Sand dan Glokta, volledig gezag en autoriteit\u2026 Enkele alinea's in een net handschrift, met twee rijen namen eronder. Spinnenpoten, sierlijke krullen, bijna onleesbare krabbels. Hoff, Sult, Marovia, Varuz, Halleck, Burr, Torlichorm en de rest. Machtige namen. Glokta voelde zich duizelig toen hij het document in zijn trillende handen nam. Het voelde zwaar.", "\u2018Laat het niet naar je hoofd stijgen! Je moet nog altijd voorzichtig zijn. We kunnen ons geen schande meer veroorloven, maar de Gurken moeten tegen elke prijs buitengehouden worden, in ieder geval tot die toestand in Angland is opgelost. Tegen elke prijs, begrepen?\u2019", "Ik begrijp het. Een functie in een stad omgeven door vijanden en vol verraders, waar \u00e9\u00e9n superieur al op mysterieuze wijze is verdwenen. Het is eerder een mes in mijn rug dan een promotie, maar we moeten roeien met de riemen die we hebben. \u2018Ik begrijp het, hoofdlector.\u2019", "\u2018Mooi. Hou me op de hoogte. Ik wil overspoeld worden door brieven van jou.\u2019", "\u2018Natuurlijk.\u2019", "\u2018Je hebt twee practici, toch?\u2019", "\u2018Ja, Eminentie. Vorst en Severard, allebei heel\u2026\u2019", "\u2018Lang niet genoeg! Je zult daar niemand kunnen vertrouwen, zelfs de Inquisitie niet.\u2019 Sult scheen er even over na te denken. \u2018Voor\u00e1l de Inquisitie niet. Ik heb nog zes anderen met bewezen vaardigheden voor je uitgekozen, onder wie practicus Vitari.\u2019", "Dat mens gaat me op de vingers kijken? \u2018Maar, hoofdlector\u2026\u2019", "\u2018Niks te maren, Glokta!\u2019 siste Sult. \u2018Waag het niet met maren te komen, niet vandaag! Je bent nog niet half zo kreupel als je zou kunnen zijn! Nog niet half zo kreupel, begrepen?\u2019", "Glokta boog zijn hoofd. \u2018Mijn verontschuldigingen.\u2019", "\u2018Je denkt na, h\u00e8? Ik zie de radertjes draaien. Je denkt dat je geen mensen van Goyle voor je voeten wilt hebben? Nou, voordat ze voor hem ging werken, werkte ze voor mij. Een Styriaan, uit Sipano. Kil als de sneeuw, die mensen, en zij is de koudste, kan ik je wel vertellen. Dus je hoeft je geen zorgen te maken. Niet over Goyle, in ieder geval.\u2019 Nee, alleen over jou, en dat is veel erger.", "\u2018Het zal me een eer zijn haar bij me te hebben.\u2019 Ik zal verrekte voorzichtig zijn.", "\u2018Voel je zo ge\u00eberd als je wilt, maar stel me niet teleur! Als je hier een potje van maakt, zal dat stuk papier niet genoeg zijn om je te redden. Er ligt een schip te wachten in de haven. Vertrek. Nu.\u2019", "\u2018Natuurlijk, Eminentie.\u2019", "Sult draaide zich om en beende naar het raam. Glokta stond stilletjes op, schoof zachtjes zijn stoel onder de tafel, schuifelde geruisloos door de kamer. De hoofdlector stond nog steeds met zijn handen op zijn rug bij het raam toen Glokta heel voorzichtig de deuren achter zich dichttrok. Pas toen ze dichtklikten, besefte hij dat hij zijn adem had ingehouden.", "\u2018Hoe ging het?\u2019", "Glokta draaide zich abrupt om, en zijn nek klikte pijnlijk. Vreemd toch dat ik dat nooit eens afleer. Practicus Vitari hing nog altijd in haar stoel en keek met vermoeide ogen naar hem op. Ze scheen zich niet bewogen te hebben, al die tijd dat hij binnen was. Hoe ging het? Hij liet zijn tong door zijn mond gaan, over zijn tandvlees, en dacht erover na. Dat valt nog te bezien. \u2018Het was interessant,\u2019 zei hij uiteindelijk. \u2018Ik ga naar Dagoska.\u2019", "\u2018Dat had ik gehoord.\u2019 De vrouw had inderdaad een accent, nu hij erop lette. Een klein spoortje van de Vrijsteden.", "\u2018Ik heb begrepen dat jij met me meegaat.\u2019", "\u2018Dat heb ik ook begrepen.\u2019 Maar ze kwam niet in beweging.", "\u2018We hebben een beetje haast.\u2019", "\u2018Weet ik.\u2019 Ze stak haar hand uit. \u2018Kunt u me helpen opstaan?\u2019", "Glokta trok zijn wenkbrauwen op. Lang geleden dat iemand me dat heeft gevraagd. Hij kwam half in de verleiding nee te zeggen, maar uiteindelijk stak hij zijn hand uit, al was het maar om het nieuwtje. Haar vingers sloten zich om die van hem en trokken. Ze had haar ogen samengeknepen en hij hoorde haar sissend ademhalen terwijl ze zich langzaam uit de stoel vouwde. Het deed pijn dat ze zo aan hem trok, in zijn arm, in zijn rug. Maar zij heeft meer pijn. Achter haar masker, daar was hij vrij zeker van, knarste ze op haar tanden. Ze bewoog haar ledematen een voor een, voorzichtig, niet zeker van wat er pijn zou gaan doen en hoeveel. Glokta kon een glimlach niet onderdrukken. Een routine die ik zelf elke ochtend doorsta. Vreemd boeiend om het iemand anders eens te zien doen.", "Uiteindelijk stond ze, met haar verbonden hand tegen haar ribben gedrukt. \u2018Kun je lopen?\u2019 vroeg Glokta.", "\u2018Het komt wel goed.\u2019", "\u2018Wat is er gebeurd? Honden?\u2019", "Ze lachte blaffend. \u2018Nee. Een grote Noordman heeft me in elkaar geslagen.\u2019", "Glokta snoof. Nou, ze is in ieder geval openhartig. \u2018Zullen we?\u2019", "Ze keek naar zijn wandelstok. \u2018U hebt er zeker niet zo eentje over, h\u00e8?\u2019", "\u2018Ik vrees van niet. Ik heb er maar \u00e9\u00e9n, en zonder kan ik niet lopen.\u2019", "\u2018Ik weet hoe u zich voelt.\u2019", "Niet helemaal. Glokta draaide zich om en begon weg te strompelen bij de werkkamer van de hoofdlector. Niet helemaal. Hij hoorde de vrouw achter zich aan hobbelen. Vreemd boeiend, dat iemand mij nu eens probeert bij te houden. Hij versnelde zijn pas, ook al deed het pijn. Maar zij heeft meer pijn.", "Terug naar het zuiden, dus. Hij likte over zijn tandvlees. Niet bepaald een plek van gelukkige herinneringen. Vechten tegen de Gurken, na wat het me de vorige keer heeft gekost. Onkruid wieden in een stad waar niemand te vertrouwen is, vooral degenen die gestuurd worden om me te helpen. Ploeteren in de hitte en het stof, aan een ondankbare taak die bijna zeker zal mislukken. En mislukking zal hoogstwaarschijnlijk mijn dood betekenen.", "Hij voelde zijn wang en ooglid trillen. Onder de handen van de Gurken? Onder de handen van samenzweerders tegen de kroon? Onder de handen van zijne eminentie of zijn agenten? Of zal ik gewoon verdwijnen, net als mijn voorganger? Heeft \u00e9\u00e9n man ooit zoveel te kiezen gehad uit manieren om te sterven? Zijn mondhoek krulde op. Ik sta te popelen.", "Diezelfde vraag kwam bij hem boven, steeds opnieuw, maar hij had er nog steeds geen antwoord op.", "Waarom doe ik dit?", "Waarom?"], "Text/copyright.html": ["Oorspronkelijke titel:The Blade Itself", "Vertaling:Lia Belt", "Omslagontwerp:Hilden Design, M\u00fcnchen", "ISBN978-94-6092-067-7/NUR334", "\u00a9 2006 by Joe Abercrombie", "\u00a9 2008 voor de Nederlandse taal: De Boekerij bv, Amsterdam", "Mynx is een imprint van De Boekerij bv, Amsterdam", "Niets uit deze uitgave mag worden verveelvoudigd en/of openbaar gemaakt door middel van druk, fotokopie, microfilm of op welke andere wijze ook, zonder voorafgaande schriftelijke toestemming van de uitgever."], "Text/dankwoord.html": ["Dankwoord", "Vier mensen zonder wie\u2026", "Bren Abercrombie, wiens ogen pijn doen van het lezen ervan", "Nick Abercrombie, wiens oren pijn doen van het horen erover", "Rob Abercrombie, wiens vingers pijn doen van het omslaan van de bladzijden", "Lou Abercrombie, wiens armen pijn doen van het mij overeind houden", "En ook\u2026", "Matthew Amos, voor stevig advies in een wankele tijd", "Gillian Redfearn, die verder dan het begin heeft gelezen en het me liet veranderen", "Simon Spanton, die het kocht voordat hij het uit had"], "Text/dedication.html": ["Voor de vier lezers", "Jullie weten wel wie jullie zijn"], "Text/einde.html": ["Einde", "Logen denderde tussen de bomen door, met zijn blote voeten glibberend en glijdend over de vochtige aarde, de blubber en de natte dennennaalden, terwijl zijn adem door zijn keel gierde en zijn bloed in zijn hoofd bonsde. Hij struikelde en belandde op zijn zij, hakte bijna zijn borstkas open met zijn eigen bijl, bleef hijgend liggen en tuurde naar het beschaduwde woud.", "De Hondman was er net nog geweest, daar was hij zeker van, maar nu was er geen spoor van hem te zien. Waar de anderen waren gebleven, wist hij niet. Wat een leider, dat hij zich zo eenvoudig van zijn mannen had laten afscheiden. Hij had moeten proberen terug te komen, maar de Shanka waren overal. Hij voelde hun bewegingen tussen de bomen, en zijn neus was vol van hun geur. Ergens links van hem werd geschreeuwd; gevochten, misschien. Logen kwam langzaam overeind, zo geruisloos mogelijk. Een twijgje brak en hij draaide zich abrupt om.", "Hij zag een speer naderen. Een gemeen uitziende speer die snel op hem af kwam, met een Shanka aan het andere uiteinde.", "\u2018Barst,\u2019 zei Logen. Hij dook opzij, gleed uit en belandde plat op zijn gezicht, rolde krakend door het kreupelhout weg en verwachtte ieder moment de speer in zijn rug te voelen. Toen hij hijgend overeind krabbelde, zag hij de felle speerpunt weer op zich af komen, sprong uit de weg en gleed achter een dikke boomstam. Hij tuurde eromheen, en de platkop siste en stak naar hem. Hij liet zichzelf aan de andere kant van de stam zien, heel even maar, en dook weer weg. Daarna sprong hij achter de boom vandaan en liet met een zo luid mogelijke brul zijn bijl omlaagsuizen. Er klonk gekraak toen het bijlblad zich diep in de schedel van de Shanka begroef. Dat was een meevaller, maar Logen vond dat hij daar wel recht op had.", "De platkop bleef staan en keek hem onbenullig aan. Toen begon hij heen en weer te zwaaien, en het bloed droop langs zijn gezicht omlaag. Hij viel als een baksteen, sleurde de bijl mee uit Logens vingers en bleef stuiptrekkend aan zijn voeten liggen. Hij probeerde zijn bijl te pakken, maar op een of andere manier had de Shanka zijn speer nog in zijn handen, en de punt daarvan maaide door de lucht.", "\u2018Aah!\u2019 schreeuwde Logen toen de speer een hap uit zijn arm beet. Hij voelde een schaduw over zijn gezicht schuiven. Nog een platkop. Een verdomd grote. Hij sprong al met uitgestoken armen door de lucht. Geen tijd om de bijl te pakken. Geen tijd om opzij te springen. Logens mond ging open, maar er was geen tijd om iets te zeggen. En wat moet je trouwens zeggen op zo'n moment?", "Ze sloegen samen tegen de vochtige grond, rolden om en om door het zand, de doorns en de gebroken takken, krabbend en stompend en grommend. Logens hoofd kwam hard in aanraking met een boomwortel en zijn oren suisden. Hij had ergens een mes, maar wist niet meer waar. Ze rolden door, en door, de helling af, terwijl de wereld om hen heen buitelde en tuimelde. Logen probeerde de verdoving uit zijn hoofd weg te schudden en tegelijkertijd de grote platkop te wurgen. Er was geen houden aan.", "Het had een slim idee geleken om hun kamp vlak bij het ravijn op te slaan. Zo kon niemand hen van achteren besluipen. Achteraf bezien, dacht Logen terwijl hij op zijn buik over de rand van de rotswand gleed, was het misschien toch niet zo'n goed idee geweest. Zijn handen klauwden in de natte aarde. Alleen maar zand en bruine dennennaalden. Zijn vingers kromden, graaiden naar niets. Hij begon te vallen. Hij jammerde een beetje.", "Zijn handen sloten zich ergens omheen. Een boomwortel die uit de aarde stak, helemaal op de rand van het ravijn. Hij hing hijgend in het niets, maar hield vast.", "\u2018Ha!\u2019 schreeuwde hij. \u2018Ha!\u2019 Hij leefde nog. Er was meer dan een handjevol platkoppen voor nodig om Logen Negenvinger de das om te doen. Hij wilde zich op de rand trekken, maar dat lukte niet. Er hing een zwaar gewicht aan zijn been. Hij keek omlaag.", "Het ravijn was diep. Heel diep, met steile rotswanden. Hier en daar groeide een boompje vanuit een rotsspleet opzij en spreidde zijn bladeren uit in de zon. Ver beneden siste de rivier, snel en kwaad, het schuimend witte water was omringd door scherpe zwarte stenen. Dat was inderdaad allemaal niet best, maar het werkelijke probleem was dichterbij. De grote Shanka was er nog en zwaaide zoetjes heen en weer, met zijn vuile handen stevig om Logens linkerenkel geslagen.", "\u2018Barst,\u2019 mompelde Logen. Dit was een lastig parket. Hij had wel eerder problemen gehad, en die altijd overleefd, maar hij kon zich niet indenken hoe dit nog erger kon. Dat zette hem aan het denken over zijn leven. Het leek nu een nogal bitter, zinloos soort leven. Niemand was door Logens leven beter af. Het was vol geweld en pijn, met tussendoor niet veel anders dan teleurstelling en ellende. Zijn handen verkrampten en zijn onderarmen brandden. De grote platkop leek niet van zins binnen afzienbare tijd los te laten. Sterker nog, hij had zich een stukje langs Logens been opgehesen. Het schepsel stopte en keek woedend naar hem op.", "Als Logen degene was geweest die aan de voet van de Shanka had gehangen, had hij waarschijnlijk gedacht: mijn leven hangt af van dit been hier, dus ik neem maar geen risico's. Een man redt liever zichzelf dan dat hij zijn vijand doodt. Het punt was dat de Shanka niet op die manier dacht, en Logen wist dat. Dus was het niet zo'n grote verrassing toen de platkop zijn grote muil opendeed en zijn tanden in Logens kuit liet zinken.", "\u2018Aaaargh!\u2019 gilde Logen. Hij gromde en schopte uit alle macht met zijn blote hiel, en schopte zelfs een bloedige wond in het hoofd van de Shanka, maar die wist niet van ophouden, en hoe harder hij schopte, hoe meer zijn handen weggleden van de vettige wortel boven hem. Hij had nu niet veel wortel meer over om vast te houden, en wat er nog wel was, leek ieder moment te kunnen afbreken. Hij probeerde na te denken ondanks de pijn in zijn handen, de pijn in zijn armen en de tanden van de platkop in zijn been. Hij ging vallen. De enige keus die hij had, was vallen op de rotsen of vallen in het water, en dat was een keus die min of meer zichzelf nam.", "Als je iets te doen hebt, kun je het beter maar gewoon doen dan er tegen op te blijven zien. Dat zou Logens vader hebben gezegd. Dus zette hij zijn vrije voet stevig tegen de rotswand, haalde nog een keer diep adem en zette zich met alle kracht die hij in zich had af. Hij voelde dat de bijtende tanden loslieten, graaiende handen, en even was hij vrij.", "Toen viel hij. En snel ook. De zijwand van het ravijn flitste langs: grijze rots, groen mos, vlakken witte sneeuw, alles tuimelde om hem heen.", "Logen draaide langzaam rond in de lucht, met zinloos zwaaiende ledematen, te bang om te gillen. De gierende wind stak in zijn ogen, trok aan zijn kleding, plukte de adem uit zijn mond. Hij zag de grote Shanka tegen de rotswand klappen. Hij zag hem breken, stuiteren en wegschieten, ongetwijfeld dood. Dat was mooi, maar Logens tevredenheid was van korte duur.", "Het water kwam hem tegemoet. Het raakt zijn zij als een aanstormende stier, perste de lucht uit zijn longen en de rede uit zijn hoofd, zoog hem naar binnen en omlaag naar de koude duisternis\u2026"], "Text/front.html": [], "Text/jacket.html": ["Joe Abercrombieis een freelance filmeditor die werkt aan documentaires en muziek-specials. Hij debuteerde metDe macht van het zwaard,het eerste deel van de trilogieDe eerste wet.Hij woont in Londen met zijn vrouw en dochter en legt momenteel de laatste hand aan het derde deel van de trilogie.", "\u2018De macht van het zwaardhoudt de lezer geboeid met een complexe plot en intrigerende personages die zich blijven ontwikkelen.\u2019Publishers Weekly", "\u2018Er zit een scherp randje aan deze wereld en een begrip van de natuur van geweld die een heel eigentijds verhaal oplevert waarbij zeer veel te genieten valt\u2019The Times"], "Text/part01.html": ["Deel 1", "\u2018Het zwaard zelfzet aan tot geweld\u2019", "Homerus"], "Text/part02.html": ["Deel 2", "\u2018Het leven \u2014 zoals hetecht is \u2014 is geen strijdtussen goed en kwaad,maar tussen kwaad en erger", "Joseph Brodsky"], "Text/title_page.html": ["JOE ABERCROMBIE", "DeMACHTvanHET ZWAARD", "DE EERSTE WETBOEK 1"], "Text/toc.html": ["Inhoud", "Einde", "Deel 1 \u2018Het zwaard zelf zet aan tot geweld\u2019", "Overlevenden", "Vragen", "Geen enkele keus", "Spelen met messen", "Tanden en vingers", "Het uitgestrekte, barre noorden", "Schermoefeningen", "Het ochtendritueel", "Eerste van Magi\u00ebrs", "De goede man", "Op de lijst", "Een aanbod en een geschenk", "De koning van de Noordmannen", "Een weg tussen twee tandartsen", "Platkoppen", "Het verloop van ware liefde", "Hoe honden worden getraind", "Thee en wraak", "Deel 2 \u2018Het leven \u2014 zoals het echt is \u2014 is geen strijd tussen goed en kwaad, maar tussen kwaad en erger", "Hoe vrijheid eruitziet", "De gerechtigheid van de koning", "Ontsnappingswegen", "Drie tekens", "De kostuummaker", "Barbaren aan de poort", "En toen", "Beter dan dood zijn", "In de kijker", "Vragen", "Adel", "Duister werk", "Woorden en stof", "De opmerkelijke talenten van broeder Langvoet", "Haar soort vecht tegen alles", "Ze houdt van me\u2026 ze houdt niet van me", "Het Zaad", "Ga nooit weddenschappen aan met een magi\u00ebr", "Het ideale publiek", "Het Huis van de Maker", "Niemands hondje", "Iedere man aanbidt zichzelf", "Oude vrienden", "Terug naar de modder", "Ellende", "De Bloedige Negen", "De riemen die we hebben", "Dankwoord"]}